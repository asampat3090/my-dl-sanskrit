०२००१ प्रमाणमविसंवादि ज्ञानमर्थक्रियास्थितिः
०२००१ अविसंवादनं शब्दे अप्यभिप्रायनिवेदनाद्
०२००२ वक्तृव्यापारविषयो यो अर्थो बुद्धौ प्रकाशते
०२००२ प्रामाण्यं तत्र शब्दस्य न अर्थतत्त्वनिबन्धनम्
०२००३ गृहीतग्रहणान्न इष्टं सांवृतं धीप्रमाणता
०२००३ प्रवृत्तेस्तत्प्रधानत्वाधेयोपादेयवस्तुनि
०२००४ विषयाकारभेदाच्च धियो अधिगमभेदतः
०२००४ भावादेव अस्य तद्भावे स्वरूपस्य स्वतो गतिः
०२००५ प्रामाण्यं व्यवहारेण शास्त्रं मोहनिवर्तनम्
०२००५ अज्ञातार्थप्रकाशो वा स्वरूपाधिगतेः परं
०२००६ प्राप्तं सामान्यविज्ञानमविज्ञाते स्वलक्षणे
०२००६ यज्ज्ञानमित्यभिप्रायात्स्वलक्षणविचारतः
०२००७ तद्वत्प्रमाणं भगवानभूतविनिवृत्तये
०२००७ भूतोक्तिः साधनापेक्षा ततो युक्ता प्रमाणता
०२००८ नित्यं प्रमाणं न एव अस्ति प्रामाण्याद्वस्तुसंगतेः
०२००८ ज्ञेयानित्यतया तस्या अध्रौव्यात्क्रमजन्मनः
०२००९ नित्यादुत्पत्तिविश्लेषादपेक्षाया अयोगतः
०२००९ कथंचिन्न उपकार्यत्वादनित्ये अप्यप्रमाणता
०२०१० स्थित्वाप्रवृत्तिसंस्थानविशेषार्थक्रियादिषु
०२०१० इष्टसिद्धिरसिद्धिर्वा दृष्टान्ते संशयो अथवा
०२०११ सिद्धं यादृगधिष्ठातृभावाभावानुवृत्तिमत्
०२०११ संनिवेशादि तद्युक्तमस्माद्यदनुमीयते
०२०१२ वस्तुभेदे प्रसिद्धस्य शब्दसामान्यादभेदिनः
०२०१२ न युक्ता अनुमितिः पाण्डुद्रव्यादिव हुताशने
०२०१३ अन्यथा कुम्भकारेण मृद्विकारस्य कस्यचिद्
०२०१३ घटादेः करणात्सिध्येद्वल्मीकस्य अपि तत्कृतिः
०२०१४ साध्येन अनुगमात्कार्ये सामान्येन अपि साधने
०२०१४ सम्बन्धिभेदाद्भेदोक्तिदोषः कार्यसमो मतः
०२०१५ जात्य्अन्तरे प्रसिद्धस्य शब्दसामान्यदर्शनात्
०२०१५ न युक्तं साधनं गोत्वाच्शब्दादीनां विषाणिवत्
०२०१६ विवक्षापरतन्त्रत्वान्न शब्दाः सन्ति कुत्र वा
०२०१६ तद्भावादर्थसिद्धौ तु सर्वं सर्वस्य सिध्यै
०२०१७ एतेन कापिलादीनामचैतन्यादि चिन्तितम्
०२०१७ अनित्यादेश्च चैतन्यं मरणात्त्वग्अपोहतः
०२०१८ वस्तुस्वरूपे असिद्धे अयं न्यायः सिद्धे विशेषणम्
०२०१८ अबाधकमसिद्धावप्याकाशाश्रयवद्ध्वनेः
०२०१९ असिद्धावपि शब्दस्य सिद्धे वस्तुनि सिध्यति
०२०१९ औलूक्यस्य यथा बौद्धेन उक्तं मूर्त्यादिसाधनम्
०२०२० तस्य एव व्यभिचारादौ शब्दे अप्यव्यभिचारिणी
०२०२० दोषवत्साधनं ज्ञेयं वस्तुनो वस्तुसिद्धितः
०२०२१ यथा तत्कारणं वस्तु तथा एव तद्अकारणम्
०२०२१ यदा त कारणं केन मतं न इष्टमकारणम्
०२०२२ शास्त्रौषधाभिसम्बन्धाच्चैत्रस्य व्रणरोहणे
०२०२२ असम्बद्धस्य किं स्थाणोः कारणत्वं न कल्प्यते
०२०२३ स्वभावभेदेन विना व्यापारो अपि न युज्यते
०२०२३ नित्यस्य अव्यतिरेकित्वात्सामर्थ्यं च दुरन्वयम्
०२०२४ येषु सत्सु भवत्येव यत्तेभ्यो अन्यस्य कल्पने
०२०२४ तद्हेतुत्वेन सर्वत्र हेतूनामनवस्थितिः
०२०२५ स्वभावपरिणामेन हेतुरङ्कुरजन्मनि
०२०२५ भूम्य्आदिस्तस्य संस्कारे तद्विशेषस्य दर्शनात्
०२०२६ यथा विशेषेण विना विषयेन्द्रियसंहतिः
०२०२६ बुद्धेर्हेतुस्तथा इदं चेन्न तत्र अपि विशेषतः
०२०२७ पृथक्पृथगशक्तानां स्वभावातिशये असति
०२०२७ संहतावप्यसामर्थ्यं स्यात्सिद्धो अतिशयस्ततः
०२०२८ तस्मात्पृथगशक्तेषु येषु सम्भाव्यते गुणः
०२०२८ संहतौ हेतुता तेषां न ईश्वरादेरभेदतः
०२०२९ प्रामाण्यं च परोक्षार्थज्ञानं तत्साधनस्य च
०२०२९ अभावान्न अस्त्यनुष्ठानमिति केचित्प्रचक्षते
०२०३० ज्ञानवान्मृग्यते कश्चित्तद्उक्तप्रतिपत्तये
०२०३० अज्ञोपदेशकरणे विप्रलम्भनशङ्किभिः
०२०३१ तस्मादनुष्ठेयगतं ज्ञानमस्य विचार्यताम्
०२०३१ कीटसंख्यापरिज्ञानं तस्य नः क्व उपयुज्यते
०२०३२ हेयोपादेयतत्त्वस्य हान्य्उपायस्य वेदकः
०२०३२ यः प्रमाणमसाविष्टो न तु सर्वस्य वेदकः
०२०३३ दूरं पश्यतु वा मा वा तत्त्वमिष्टं तु पश्यतु
०२०३३ प्रमाणं दूरदर्शी चेदेत गृध्रानुपास्महे
०२०३४ साधनं करुणाभ्यासात्स बुद्धेर्देहसंश्रयात्
०२०३४ असिद्धो अभ्यास इति चेन्न आश्रयप्रतिषेधतः
०२०३५ प्राणापानेन्द्रियधियां देहादेव न केवलात्
०२०३५ स्वजातिनिरपेक्षाणां जन्म जन्मपरिग्रहे
०२०३६ अतिप्रसङ्गाद्यद्दृष्टं प्रतिसन्धानशक्तिमत्
०२०३६ किमासीत्तस्य यन्न अस्ति पश्चाद्येन न सन्धिमत्
०२०३७ न स कश्चित्पृथिव्य्आदेरंशो यत्र न जन्तवः
०२०३७ संस्वेदजाद्या जायन्ते सर्वं बीजात्मकं ततः
०२०३८ तत्स्वजात्य्अनपेक्षाणामक्षादीनां समुद्भवे
०२०३८ परिणामो यथा एकस्य स्यात्सर्वस्य अविशेषतः
०२०३९ प्रत्येकमुपधाते अपि न इन्द्रियाणां मनो मतेः
०२०३९ उपघातो अस्ति भङ्गे अस्यास्तेषां भङ्गश्च दृश्यते
०२०४० तस्मात्स्थित्य्आश्रयो बुद्धेर्बुद्धिमेव समाश्रितः
०२०४० कश्चिन्निमित्तमक्षाणां तस्मादक्षाणि बुद्धितः
०२०४१ यादृश्य्आक्षेपिका सा आसीत्पश्चादप्यस्तु तादृशी
०२०४१ तज्ज्ञानैरुपकार्यत्वादुक्तं कायाश्रितं मनः
०२०४२ यद्यप्यक्षैर्विना बुद्धिर्न तान्यपि तया विना
०२०४२ तथा अप्यन्योन्यहेतुत्वं ततो अप्यन्योन्यहेतुके
०२०४३ न अक्रमात्क्रमिणो भावो न अप्यपेक्षा अविशेषिणः
०२०४३ क्रमाद्भावन्ती धीः कायात्क्रमं तस्य अपि शंसति
०२०४४ प्रतिक्षणमपूर्वस्य पूर्वः पूर्वः क्षणो भवेत्
०२०४४ तस्य हेतुरतो हेतुर्दृष्ट एव अस्तु सर्वदा
०२०४५ चित्तान्तरस्य सन्धाने को विरोधो अन्त्यचेतसः
०२०४५ तद्वदप्यर्थतश्चित्तमसन्धानं कुतो मतम्
०२०४६ असिद्धार्थः प्रमाणेन किं सिद्धान्तो अनुगम्यते
०२०४६ हेतोर्वैकल्यतस्तच्चेत्किं तदेव अत्र न उदितम्
०२०४७ तद्धीवद्ग्रहणप्राप्तेर्मनोज्ञानं न स इन्द्रियात्
०२०४७ ज्ञानोत्पादनसामर्थ्यभेदान्न सकलादपि
०२०४८ अचेतनत्वान्न अन्यस्माधेत्व्अभेदात्सहस्थितिः
०२०४८ अक्षवद्रूपरसवदर्थद्वारेण विक्रिया
०२०४९ सत्तोपकारिणी यस्य नित्यं तद्अनुबन्धतः
०२०४९ स हेतुः सप्तमी तस्मादुत्पादादिति च उच्यते
०२०५० अस्तु उपकारको वा अपि कदाचिच्चित्तसन्ततेः
०२०५० वह्न्य्आदिवद्घटादीनां विनिवृत्तिर्न तावता
०२०५१ अनिवृत्तिप्रसङ्गश्च देहे तिष्ठति चेतसः
०२०५१ तद्भावे भावाद्वश्यत्वात्प्राणापानौ ततो न तत्
०२०५२ प्रेरणाकर्षणे वायोः प्रयत्नेन विना कुतः
०२०५२ निर्ह्रासातिशयापत्तिर्निर्ह्रासातिशयात्तयोः
०२०५३ तुल्यः प्रसङ्गो अपि तयोर्न तुल्यं चित्तकारणे
०२०५३ स्थित्य्आवेधकमन्यच्च यतः कारणमिष्यते
०२०५४ न दोषैर्विगुणो देहो हेतुर्वर्त्य्आदिवद्यदि
०२०५४ मृते शमीकृते दोषे पुनरुज्जीवनं भवेत्
०२०५५ निवृत्ते अप्यनले काष्ठविकाराविनिवृत्तिवत्
०२०५५ तस्य अनिवृत्तिरिति चेन्न चिकित्साप्रयोगतः
०२०५६ अपुनर्भावतः किंचिद्विकारजननं क्वचित्
०२०५६ किंचित्विपर्ययादग्निर्यथा काष्ठसुवर्णयोः
०२०५७ आद्यस्य अन्यो अप्यसंहार्यः प्रत्यानेयस्तु यत्कृतः
०२०५७ विकारः स्यात्पुनर्भावः तस्य हेम्नि खरत्ववत्
०२०५८ दुर्लभत्वात्समाधातुरसाध्यं किंचिदीरितम्
०२०५८ आयुः क्षयाद्वा दोषे तु केवले न अस्त्यसाध्यता
०२०५९ मृते विषादिसंहारात्तद्दंशच्छेदतो अपि वा
०२०५९ विकारहेतोर्विगमे स न उच्छ्वसिति किं पुनः
०२०६० उपादानाविकारेण न उपादेयस्य विक्रिया
०२०६० कर्तुं शक्याविकारेण मृदः कुण्डादिनो यथा
०२०६१ अविकृत्य हि यद्वस्तु यः पदार्थो विकार्यते
०२०६१ उपादानं न तत्तस्य युक्तं गोगवयादिवत्
०२०६२ चेतःशरीरयोरेवं तद्हेतोः कार्यजन्मनः
०२०६२ सहकारात्सहस्थानमग्निताम्रद्रवत्ववत्
०२०६३ अनाश्रयात्सद्असतोर्न आश्रयः स्थितिकारणम्
०२०६३ सतश्चेदाश्रयो न अस्याः स्थातुरव्यतिरेकतः
०२०६४ व्यतिरेके अपि तद्हेतुस्तेन भावस्य किं कृतम्
०२०६४ अविनाशप्रसङ्गः स नाशहेतोर्मतो यदि
०२०६५ तुल्यः प्रसङ्गस्तत्र अपि किं पुनः स्थितिहेतुना
०२०६५ आनाशकागमात्स्थानं ततश्चेद्वस्तुधर्मता
०२०६६ नाशस्य सत्यबाधो असाविति किं स्थितिहेतुना
०२०६६ यथा जलादेराधार इति चेत्तुल्यमत्र च
०२०६७ प्रतिक्षणविनाशे हि भावानां भावसन्ततेः
०२०६७ तथा उत्पत्तेः सहेतुत्वादाश्रयो अयुक्तमन्यथा
०२०६८ स्यादाधारो जलादीनां गमनप्रतिबन्धतः
०२०६८ अगतीनां किमाधारैर्गुणसामान्यकर्मणाम्
०२०६९ एतेन समवायश्च समवायी च कारणम्
०२०६९ व्यवस्थितत्वं जात्य्आदेर्न्निरस्तमनपाश्रयात्
०२०७० परतो भावनाशश्चेत्तस्य किं स्थितिहेतुना
०२०७० स विनश्येद्विना अप्यन्यैर्न्न शक्ताः स्थितिहेतवः
०२०७१ स्थितिमान् साश्रयः सर्वः सर्वोत्पत्तौ च साश्रयः
०२०७१ तस्मात्सर्वस्य भावस्य न विनाशः कदाचन
०२०७२ स्वयं विनश्वरात्मा चेत्तस्य कः स्थापकः परः
०२०७२ स्वयं न नश्वरात्मा चेत्तस्य कः स्थापकः परः
०२०७३ बुद्धिव्यापारभेदेन निर्ह्रासातिशयावपि
०२०७३ प्रज्ञादेर्भवतो देहनिर्ह्रासातिशयौ विना
०२०७४ इदं दीपप्रभादीनामाश्रितानां न विद्यते
०२०७४ स्यात्ततो अपि विशेषो अस्य न चित्ते अनुपकारिणि
०२०७५ रागादिवृद्धिः पुष्ट्य्आदेः कदाचित्सुखदुःखजा
०२०७५ तयोश्च धातुसाम्यादेरन्तरर्थस्य संनिधेः
०२०७६ एतेन संनिपातादेः स्मृतिभ्रंशादयो गताः
०२०७६ विकारयति धीरेव अभ्यन्तरर्थविशेषजा
०२०७७ शार्दूलशोणितादीनां सन्तानातिशये क्वचित्
०२०७७ मोहादयः सम्भवन्ति श्रवणेक्षणतो यथा
०२०७८ तस्मात्स्वस्य एव संस्कारं नियमेन अनुवर्तते
०२०७९ यथा श्रुतादिसंस्कारः कृतश्चेतसि चेतसि
०२०७९ कालेन व्यज्यते अभेदात्स्याद्देहे अपि ततो गुणः
०२०८० अनन्यसत्त्वनेयस्य हीनस्थानपरिग्रहः
०२०८० आत्मस्नेहवतो दुःखसुखत्यागाप्तिवाञ्छया
०२०८१ दुःखे विपर्यासमतिस्तृष्णा च आबन्धकारणम्
०२०८१ जन्मिनो यस्य ते न स्तो न स जन्म अधिगच्छति
०२०८२ गत्य्आगती न दृष्टे चेदिन्द्रियाणामपाटवात्
०२०८२ अदृष्टिर्मन्दनेत्रस्य तनुधूमागतिर्यथा
०२०८३ तनुत्वान्मूर्तमपि तु किंचित्क्वचिदशक्तिमत्
०२०८३ जलवत्सूतवधेम्नि न अदृष्टेरसदेव वा
०२०८४ पाण्य्आदिकम्पे सर्वस्य कम्पप्राप्तेर्विरोधिनः
०२०८४ एकस्मिन् कर्मणो अयोगात्स्यात्पृथक्सिद्धिरन्यथा
०२०८५ एकस्य च आवृत्तौ सर्वस्य आवृत्तिः स्यादनावृत्तौ
०२०८५ दृश्येत रक्ते च एकस्मिन् रागो अरक्तस्य वा गतिः
०२०८६ न अस्त्येकसमुदायो अस्मादनेकत्वे अपि पूर्ववत्
०२०८६ अविशेषादणुत्वाच्च न गतिश्चेन्न सिध्यति
०२०८७ अविशेषो विशिष्टानामैन्द्रियत्वमतो अनणुः
०२०८७ एतेन आवरणादीनामभावश्च निराकृतः
०२०८८ कथं वा सूतहेमादिमिश्रं तप्तोपलादि वा
०२०८८ दृश्यं पृथगशक्तानामक्षादीनां गतिः कथम्
०२०८९ संयोगाच्चेत्समानो अत्र प्रसङ्गो हेमसूतयोः
०२०८९ दृश्यः संयोग इति चेत्कुतो अदृष्टाश्रये गतिः
०२०९० रसरूपादियोगश्च विरुद्ध उपचारतः
०२०९० इष्टस्। चेद्बुद्धिभेदो अस्तु पङ्क्तिर्दीर्घा इति वा कथम्
०२०९१ संख्यासंयोगकर्मादेरपि तद्वत्स्वरूपतः
०२०९१ अभिलापाच्च भेदेन रूपं बुद्धौ न भासते
०२०९२ शब्दज्ञाने विकल्पेन वस्तुभेदानुसारिणा
०२०९२ गुणादिष्विव कल्प्यार्थे नष्टाजातेषु वा यथा
०२०९३ मतो यद्युपचारो अत्र स इष्टो यन्निबन्धनः
०२०९३ स एव सर्वभावेषु हेतुः किं न इष्यते तयोः
०२०९४ उपचारो न सर्वत्र यदि भिन्नविशेषणम्
०२०९४ मुख्यमित्येव च कुतो अभिन्ने भिन्नार्थता इति चेत्
०२०९५ अनर्थान्तरहेतुत्वे अप्यपर्यायः सितादिषु
०२०९५ संख्यादियोगिनः शब्दास्तत्र अप्यर्थान्तरं यदि
०२०९६ गुणद्रव्याविशेषः स्याद्भिन्नो व्यावृत्तिभेदतः
०२०९६ स्यादनर्थान्तरार्थत्वे अप्यकर्माद्रव्यशब्दवत्
०२०९७ व्यतिरेकी इव यच्च अपि सूच्यते भाववाचिभिः
०२०९७ संख्यादितद्वतः शब्दैस्तद्धर्मान्तरभेदकम्
०२०९८ श्रुतिस्तन्मात्रजिज्ञासोर्न वा क्षिप्ताखिला परा
०२०९८ भिन्नं धर्ममिव आचष्टे योगो अङ्गुल्या इति क्वचित्
०२०९९ युक्ता अङ्गुली इति सर्वेषामाक्षेपाद्धर्मिवाचिनी
०२०९९ ख्यातैकार्थाभिधाने अपि तथा विहितसंस्थितिः
०२१०० रूपादिशक्तिभेदानामनाक्षेपेण वर्तते
०२१०० तत्समानफला अहेतुव्यवच्छेदे घटश्रुतिः
०२१०१ अतो न रूपं घट इत्येकाधिकरणा श्रुतिः
०२१०१ भेदो अयमीदृशो जातिसमुदायाभिदायिनोः
०२१०२ रूपादयो घटस्य इति तत्सामान्योपसर्जनाः
०२१०२ तच्शक्तिभेदाः ख्याप्यन्ते वाच्यो अन्यो अप्यनया दिशा
०२१०३ हेतुत्वे च समस्तानामेकाङ्गविकले अपि न
०२१०३ प्रत्येकमपि सामर्थ्ये युगपद्बहुसम्भवः
०२१०४ न अनेकत्वस्य तुल्यत्वात्प्राणापानौ नियामकौ
०२१०४ एकत्वे अपि बहुव्यक्तिस्तद्हेतोर्नित्यसंनिधेः
०२१०५ न अनेकहेतुरिति चेन्न अविशेषात्क्रमादपि
०२१०५ न एकप्राणे अप्यनेकार्थग्रहणान्नियमस्ततः
०२१०६ एकया अनेकविज्ञाने बुद्ध्या अस्तु सकृदेव तत्
०२१०६ अविरोधात्क्रमेण अपि मा भूत्तद्अविशेषतः
०२१०७ बहवः क्षणिकाः प्राणा अस्वजातीयकाः किल
०२१०७ तादृशामेव चित्तानां कल्प्यन्ते यदि कारणम्
०२१०८ क्रमवन्तः कथं ते स्युः क्रमवधेतुना विना
०२१०८ पूर्वस्वजातिहेतुत्वे न स्यादाद्यस्य सम्भवः
०२१०९ तधेतुस्तादृशो न अस्ति सति वा अनेकता ध्रुवम्
०२१०९ प्राणानां भिन्नदेशत्वात्सकृज्जन्म धियामतः
०२११० यद्येककालिको अनेको अप्येकचैतन्यकारणम्
०२११० एकस्य अपि न वैकल्ये स्यान्मन्दश्वसितादिषु
०२१११ अथ हेतुर्यथाभावं ज्ञाने अपि स्याद्विशिष्टता
०२१११ न हि तत्तस्य कार्यं यद्यस्य भेदान्न भिद्यते
०२११२ विज्ञानं शक्तिनियमादेकमेकस्य कारणम्
०२११२ अन्यार्थासक्तिविगुणे ज्ञाने अनर्थान्तरग्रहात्
०२११३ शरीरात्सकृदुत्पन्ना धीः स्वजात्या नियम्यते
०२११३ परतश्चेत्समर्थस्य देहस्य विरतिः कुतः
०२११४ अनाश्रयान्निवृत्ते स्याच्शरीरे चेतसः स्थितिः
०२११४ केवलस्य इति चेच्चित्तसन्तानं स्थितिकारणम्
०२११५ तद्हेतुवृत्तिलाभाय न अङ्गतां यदि गच्छति
०२११५ हेतुर्देहान्तरोत्पत्तौ पञ्चायतनमैहिकम्
०२११६ तद्अङ्गभावहेतुत्वनिषेधे अनुपलम्भनम्
०२११६ अनिश्चयकरं प्रोक्तमिन्द्रियाद्यपि शेषवत्
०२११७ दृष्टा च शक्तिः पूर्वेषामिन्द्रियाणां स्वजातिषु
०२११७ विकारदर्शनात्सिद्धमपरापरजन्म च
०२११८ शरीराद्यदि तज्जन्म प्रसङ्गः पूर्ववद्भवेत्
०२११८ चित्ताच्चेत्तत एव अस्तु जन्म देहान्तरस्य च
०२११९ तस्मान्न हेतुवैकल्यात्सर्वेषामन्त्यचेतसाम्
०२११९ असन्धिरीदृशं तेन शेषवत्साधनं मतम्
०२१२० अभ्यासेन विशेषे अपि लङ्घनोदकतापवत्
०२१२० स्वभावातिक्रमो मा भूदिति चेदाहितः स चेत्
०२१२१ पुनर्यत्नमपेक्षेत यदि स्यातस्थिराश्रयः
०२१२१ विशेषो न एव बर्धेत स्वभावश्च न तादृशः
०२१२२ तत्र उपयुक्तशक्तीनां विशेषानुत्तरान् प्रति
०२१२२ साधनानामसामर्थ्यान्नित्यं च अनाश्रयस्थितेः
०२१२३ विशेषस्य अस्वभावत्वाद्वृद्धावप्याहितो यदा
०२१२३ न अपेक्षेत पुनर्यत्नं यत्नो अन्यः स्याद्विशेषकृत्
०२१२४ काष्ठपारदहेमादेरग्न्य्आदेरिव चेतसि
०२१२४ अभ्यासजाः प्रवर्तन्ते स्वरसेन कृपादयः
०२१२५ तस्मात्स तेषामुत्पन्नः स्वभावो जायते गुणः
०२१२५ तद्उत्तरोत्तरो यत्नो विशेषस्य विधायकः
०२१२६ यस्माच्च तुल्यजातीयपूर्वबीजप्रवृद्धयः
०२१२६ कृपादिबुद्धयस्तासां सत्यभ्यासे कुतः स्थितिः
०२१२७ न च एवं लङ्घनादेव लङ्घनं बलयत्नयोः
०२१२७ तद्हेत्वोः स्थितशक्तित्वाल्लङ्घनस्य स्थितात्मता
०२१२८ तस्य आदौ देहवैगुण्यात्पश्चाद्वदविलङ्घनं
०२१२८ शनैर्यत्नेन वैगुण्ये निरस्ते स्वबले स्थितिः
०२१२९ कृपा स्वबीजप्रभवा स्वबीजप्रभवैर्न चेत्
०२१२९ विपक्षैर्बाध्यते चेत्ते प्रयात्यत्यन्तसात्मताम्
०२१३० तथा हि मूलमभ्यासः पूर्वः पूर्वः परस्य तु
०२१३० कृपावैराग्यबोधादेश्चित्तधर्मस्य पाटवे
०२१३१ कृपात्मकत्वमभ्यासाद्घृणावैराग्यरागवत्
०२१३१ निष्पन्नकरुणोत्कर्षपरदुःखक्षमेरितः
०२१३२ दयावान् दुःखहानार्थमुपायेष्वभियुज्यते
०२१३२ परोक्षोपेयतद्हेतोस्तद्आख्यानं हि दुष्करम्
०२१३३ युक्त्य्आगमाभ्यां विमृशन् दुःखहेतुं परीक्षते
०२१३३ तस्य अनित्यादिरूपां च दुःखस्य एव विशेषणैः
०२१३४ यतस्तथा स्थिते हेतौ निवृत्तिर्न इति पश्यति
०२१३४ फलस्य हेतोर्हानार्थं तद्विपक्षं परीक्षते
०२१३५ साध्यते तद्विपक्षो अपि हेतो रूपावबोधतः
०२१३५ आत्मात्मीयग्रहकृतः स्नेहः संस्कारगोचरः
०२१३६ हेतुर्विरोधी नैरात्म्यदर्शनं तस्य बाधकम्
०२१३६ बहुशो बहुधा उपायं कालेन बहुना अस्य च
०२१३७ गच्छन्त्यभ्यस्यतस्तत्र गुणदोषाः प्रकाशताम्
०२१३७ बुद्धेश्च पाटवाधेतोर्वासनातः प्रहीयते
०२१३८ पदार्थवृत्तेः खङ्गादेर्विशेषो अयं महामुनेः
०२१३८ उपायाभ्यास एव अयं तादर्थ्याच्शासनं मतम्
०२१३९ निष्पत्तेः प्रथमं भावाधेतुरुक्तमिदं द्वयम्
०२१३९ हेतोः प्रहाणं त्रिगुणं सुगतत्वमनिश्रयात्
०२१४० दुःखस्य शस्तं नैरात्म्यदृष्टेस्तद्युक्तितो अपि वा
०२१४० पुनरावृत्तिरित्युक्तौ जन्मदोषसमुद्भवौ
०२१४१ आत्मदर्शनबीजस्य हानादपुनरागमः
०२१४१ तद्भूतभिन्नात्मतया अशेषमक्लेशनिर्जरम्
०२१४२ कायवाग्बुद्धिवैगुण्यं मार्गोक्त्य्अपटुता अपि वा
०२१४२ अशेषहानमभ्यासादुक्त्य्आदेर्दोषसंक्षयः
०२१४३ न इत्येके व्यतिरेको अस्य सन्दिग्धाव्यभिचार्यतः
०२१४३ अक्षयित्वं च दोषाणां नित्यत्वादनुपायतः
०२१४४ उपायस्य अपरिज्ञानादिति वा परिकल्पयेत्
०२१४४ हेतुमत्त्वाद्विरुद्धस्य हेतोरभ्यासतः क्षयात्
०२१४५ हेतुस्वभावज्ञानेन तज्ज्ञानमपि साध्यते
०२१४५ तायः स्वदृष्टमार्गोक्तिर्वैफल्याद्वक्ति न अनृतम्
०२१४६ दयालुत्वात्परार्थं च सर्वारम्भाभियोगतः
०२१४६ ततः प्रमाणं तायो वा चतुःसत्यप्रकाशनम्
०२१४७ दुःखं संसारिणः स्कन्धा रागादेः पाटवेक्षणात्
०२१४७ अभ्यासान्न यदृच्छातो अहेतोर्जन्मविरोधतः
०२१४८ व्यभिचारान्न वातादिधर्मः प्रकृतिसंकरात्
०२१४८ अदोषश्चेत्तद्अन्यो अपि धर्मः किं तस्य न ईक्ष्यते
०२१४९ न सर्वधर्मः सर्वेषां समरागप्रसङ्गतः
०२१४९ रूपादिवददोषश्चेत्तुल्यं तत्र अपि चोदनम्
०२१५० आधिपत्यं विशिष्टानां यदि तत्र न कर्मणाम्
०२१५० विशेषे अपि च दोषानामविशेषादसिद्धता
०२१५१ न विकाराद्विकारेण सर्वेषां न च सर्वजाः
०२१५१ कारणे वर्धमाने च कार्यहानिर्न्न युज्यते
०२१५२ तापादिष्विव रागादेर्विकारो अपि सुखादिजः
०२१५२ वैषम्यजेन दुःखेन रागस्य अनुद्भवो यदि
०२१५३ वाच्यं केन उद्भवः साम्यान्मदवृद्धिः स्मरस्ततः
०२१५३ रागी विषमदोषो अपि दृष्टः साम्ये अपि न अपरः
०२१५४ क्षयादसृक्स्रुतो अप्यन्ये न एकस्त्रीनियतो मदः
०२१५४ ते न एकस्यां न तीव्रः स्यातङ्गरूपाद्यपि इति चेत्
०२१५५ न सर्वेषामनेकान्तान्न च अप्यनियतो भवेत्
०२१५५ अगुणग्राहिणो अपि स्यादङ्गं सो अपि गुणग्रहः
०२१५६ यदि सर्वा गुणग्राही स्याधेतोरविशेषतः
०२१५६ यदवस्थो मतो रागी न द्वेषी स्याच्च तादृशः
०२१५७ तयोरसमरूपत्वान्नियमश्च अत्र न ईक्ष्यते
०२१५७ सजातिवासनाभेदप्रतिबद्धप्रवृत्तयः
०२१५८ यस्य रागादयस्तस्य न एते दोषाः प्रसङ्गिनः
०२१५८ एतेन भूतधर्मत्वं निषिद्धं निश्रयस्य च
०२१५९ निषेधान्न पृथिव्य्आदिनिश्रिता धवलादयः
०२१५९ तद्उपादाय शब्दश्च हेत्व्अर्थः स्वाश्रयेण च
०२१६० अविनिर्भागवर्तित्वादाश्रया अयुक्तमन्यथा
०२१६० मदादिशक्तेरिव चेद्विनिर्भागो न वस्तुनः
०२१६१ शक्तिरर्थान्तरं वस्तु नश्येन्न आश्रितमाश्रये
०२१६१ तिष्ठत्यविकले याति तत्तुल्यं चेन्न भेदतः
०२१६२ भूतचेतनयोर्भिन्नप्रतिभासावबोधतः
०२१६२ आविकारं च कायस्य तुल्यरूपं भवेन्मनः
०२१६३ रूपादिवद्विकल्पस्य का एव अर्थपरतन्त्रता
०२१६३ अनपेक्ष्य यदा कायं वासनाबोधकारणम्
०२१६४ ज्ञानं स्यात्कस्यचित्किंचित्कदाचित्तेन किंचन
०२१६४ अविज्ञानस्य विज्ञानानुपादानाच्च सिध्यति
०२१६५ विज्ञानशक्तिसम्बन्धादिष्टश्चेत्सर्ववस्तुनः
०२१६५ एतत्सांख्यपशोः को अन्यः सलज्जो वक्तुमीहते
०२१६६ अदृष्टपूर्वमस्ति इति तृणाग्रे करिणां शतम्
०२१६६ यद्रूपं दृश्यतां यातं तद्रूपं प्राङ्न दृश्यते
०२१६७ शतधा विप्रकीर्णे अपि हेतौ तद्विद्यते कथम्
०२१६७ रागाद्य्अनियमो अपूर्वप्रादुर्भावे प्रसज्यते
०२१६८ भूतात्मतानतिक्रान्तेः सर्वो रागादिमान् यदि
०२१६८ सर्वः समानरागः स्याद्भूतातिशयतो न चेत्
०२१६९ भूतानां प्राणिताभेदे अप्ययं भेदो यदाश्रयः
०२१६९ तन्निर्ह्रासातिशयवत्तद्भावात्तानि हापयेत्
०२१७० न चेद्भेदे अपि रागादिहेतुतुल्यात्मताक्षयः
०२१७० सर्वत्र रागः सदृशः स्याधेतोः सदृशात्मनः
०२१७१ न हि गोप्रत्ययस्य अस्ति समानार्थभुवः क्वचित्
०२१७१ तारतम्यं पृथिव्य्आदौ प्राणितादेरिह अपि वा
०२१७२ औष्ण्यस्य तारतम्ये अपि न अनुष्णो अग्निः कदाचन
०२१७२ तथा इह अपि इति चेन्न अग्नेरौष्ण्याद्भेदनिषेधतः
०२१७३ तारतम्यानुभविनो यस्य अन्यस्य सतो गुणाः
०२१७३ ते क्वचित्प्रतिहन्यन्ते तद्भेदे धवलादिवत्
०२१७४ रूपादिवन्न नियमस्तेषां भूताविभागतः
०२१७४ तत्तुल्यं चेन्न रागादेः सहोत्पत्तिप्रसङ्गतः
०२१७५ विकल्प्यविषयत्वाच्च विषया न नियामकाः
०२१७५ सभागहेतुविरहाद्रागादेर्नियमो न वा
०२१७६ सर्वदा सर्वबुद्धीनां जन्म वा हेतुसंनिधेः
०२१७६ कदाचिदुपलम्भात्तदध्रुवं दोषनिश्रयात्
०२१७७ दुःखं हेतुवशत्वाच्च न च आत्मा न अप्यधिष्ठितम्
०२१७७ न अकारणमधिष्ठाता नित्यं वा जनकं कथम्
०२१७८ तस्मादनेकमेकस्माद्भिन्नकालं न जायते
०२१७८ कार्यानुत्पादतो अन्येषु संगतेष्वपि हेतुषु
०२१७९ हेत्व्अन्तरानुमानं स्यान्न एतन्नित्येषु विद्यते
०२१७९ कादाचित्कतया सिद्धा दुःखस्य अस्य सहेतुता
०२१८० नित्यं सत्त्वमसत्त्वं वा अहेतोरन्यानपेक्षणात्
०२१८० तैक्ष्ण्यादीनां यथा न अस्ति कारणं कण्डकादिषु
०२१८१ तथा अकारणमेतत्स्यादिति केचित्प्रचक्षते
०२१८१ सत्येव यस्मिन् यज्जन्म विकारे वा अपि विक्रिया
०२१८२ तत्तस्य कारणं प्राहुस्तत्तेषामपि विद्यते
०२१८२ स्पर्शस्य रूपहेतुत्वाद्दर्शने अस्ति निमित्तता
०२१८३ नित्यानां प्रतिषेधेन न ईश्वरादेश्च सम्भवः
०२१८३ असामर्थ्यादतो हेतुर्भववाञ्छापरिग्रहः
०२१८४ यस्माद्देशविशेषस्य तत्प्राप्त्य्आशाकृतो नृणाम्
०२१८४ सा भवेच्छा आप्त्य्अनाप्तीच्छोः प्रवृत्तिः सुखदुःखयोः
०२१८५ यतो अपि प्राणिनः कामविभवेच्छे च ते मते
०२१८५ सर्वत्र च आत्मस्नेहस्य हेतुत्वात्सम्प्रवर्तते
०२१८६ असुखे सुखसंज्ञस्य तस्मात्तृष्णा भवाश्रयः
०२१८६ विरक्तजन्मादृष्टेरित्याचार्याः सम्प्रचक्षते
०२१८७ अदेहरागादृष्टेश्च देहाद्रागसमुद्भवः
०२१८७ निमित्तोपगमादिष्टमुपादानं तु वार्यते
०२१८८ इमान् तु युक्तिमन् विच्छन् बाधते स्वमतं स्वयम्
०२१८८ जन्मना सहभावश्चेत्जातानां रागदर्शनात्
०२१८९ सभागजातेः प्राक्सिद्धिः कारणत्वे अपि न उदितम्
०२१८९ अज्ञानमुक्ता तृष्णा एव सन्तानप्रेरणाद्भवे
०२१९० आनन्तर्यान्न कर्म अपि सति तस्मिन्नसम्भवात्
०२१९० तदनात्यन्तिकं हेतोः प्रतिबन्धादिसम्भवात्
०२१९१ संसारित्वादनिर्मोक्षो न इष्टत्वादप्रसिद्धितः
०२१९१ यावदात्मनि न प्रेम्णो हानिः स परितस्यति
०२१९२ तावद्दुःखितमारोप्य न च स्वस्थो अवतिष्ठते
०२१९२ मिथ्याध्यारोपहानार्थं यत्नो असत्यपि मोक्तरि
०२१९३ अवस्थावीतरागाणां दयया कर्मणा अपि वा
०२१९३ आक्षिप्ते अविनिवृत्तीष्टेः सहकारिक्षयादलम्
०२१९४ न आक्षेप्तुमपरं कर्म भवतृष्णाविलङ्घिनाम्
०२१९४ दुःखज्ञाने अविरुद्धस्य पूर्वसंस्कारवाहिनी
०२१९५ वस्तुधर्मोदयोत्पत्तिर्न सा सत्त्वानुरोधिनी
०२१९५ आत्मान्तरसमारोपाद्रागो धर्मे अतद्आत्मके
०२१९६ दुःखसन्तानसंस्पर्शमात्रेण एव दयोदयः
०२१९६ मोहश्च मूलं दोषाणां स च सत्त्वग्रहो विना
०२१९७ तेन आद्यहेतौ न द्वेषो न दोषो अतः कृपा मता
०२१९७ न अमुक्तिः पूर्वसंस्कारक्षये अन्याप्रतिसन्धितः
०२१९८ अक्षीणशक्तिः संस्कारो येषां तिष्ठन्ति ते अनघाः
०२१९८ मन्दत्वात्करुणायाश्च न यत्नः स्थापने महान्
०२१९९ तिष्ठन्त्येव पराधीनाः येषां तु महती कृपा
०२१९९ सत्कायदृष्टेर्विगमादाद्य एव अभवो भवेत्
०२२०० मार्गे चेत्सहजाहानेर्न हानौ वा भवः कुतः
०२२०० सुखी भवे अयं दुःखी वा मा भूवमिति तृष्यतः
०२२०१ या एव अहमिति धीः सा एव सहजं सत्त्वदर्शनम्
०२२०१ न ह्यपश्यन्नहमिति स्निह्यत्यात्मनि कश्चन
०२२०२ न च आत्मनि विना प्रेम्णा सुखकामो अभिधावति
०२२०२ दुःखोत्पादस्य हेतुत्वं बन्धो नित्यस्य तत्कुतः
०२२०३ अदुःखोत्पादहेतुत्वं मोक्षो नित्यस्य तत्कुतः
०२२०३ अनित्यत्वेन यो अवाच्यः स हेतुर्न्न हि कस्यचित्
०२२०४ बन्धमोक्षाववाच्ये अपि न विद्येते कथं च न
०२२०४ नित्यं तमाहुर्विद्वांसो यः स्वभावो न नश्यति
०२२०५ त्यक्त्वा इमां ह्रेपणीं दृष्टिमतो नित्यः स उच्यताम्
०२२०५ उक्तो मार्गस्य तदभ्यासादाश्रयः परिवर्तते
०२२०६ सात्म्ये अपि दोषभावश्चेन्मार्गवन्न अविभुत्वतः
०२२०६ विषयग्रहणं धर्मो विज्ञानस्य यथा अस्ति सः
०२२०७ गृह्यते सो अस्य जनको विद्यमानात्मना इति च
०२२०७ एषा प्रकृतिरस्यास्तन्निमित्तान्तरतः स्खलत्
०२२०८ व्यावृत्तौ प्रत्ययापेक्षमदृढं सर्पबुद्धिवत्
०२२०८ प्रभास्वरमिदं चित्तं प्रकृत्या आगन्तवो मलाः
०२२०९ तत्प्रागप्यसमर्थानां पश्चाच्शक्तिः क्व तन्मये
०२२०९ न अलं प्ररोढुमत्यन्तं स्यन्दिन्यामग्निवद्भुवि
०२२१० बाधकोत्पत्तिसामर्थ्यगर्भे शक्तो अपि वस्तुनि
०२२१० निरुपद्रवभूतार्थस्वभावस्य विपर्ययैः
०२२११ न बाधा यत्नवत्त्वे अपि बुद्धेस्तत्पक्षपाततः
०२२११ आत्मग्रहैकयोनित्वात्कार्यकारणभावतः
०२२१२ रागप्रतिघयोर्बाधा भेदे अपि न परस्परम्
०२२१२ मोहाविरोधान्मैत्र्य्आदेर्न अत्यन्तं दोषनिग्रहः
०२२१३ तन्मूलाश्च मलाः सर्वे स च सत्कायदर्शनम्
०२२१३ विद्यायाः प्रतिपक्षत्वाच्चैत्तत्वेन उपलब्धितः
०२२१४ मिथ्योपलब्धिरज्ञानयुक्तेस्च अन्यदयुक्तिमत्
०२२१४ व्याख्येयो अत्र विरोधो यस्तद्विरोधाच्च तन्मयैः
०२२१५ विरोधः शून्यतादृष्टेः सर्वदोषैः प्रसिध्यति
०२२१५ न अक्षयः प्राणिधर्मत्वाद्रूपादिवदसिद्धितः
०२२१६ सम्बन्धे प्रतिपक्षस्य त्यागसंसर्जनादपि
०२२१६ न काठिन्यवदुत्पत्तिः पुनर्दोषविरोधिनः
०२२१७ स आत्मत्वेन अनपायत्वादनेकान्ताच्च भस्मवत्
०२२१७ यः पश्यत्यात्मानं तत्र अहमिति शाश्वतः स्नेहः
०२२१८ स्नेहात्सुखेषु तृष्यति तृष्णा दोषांस्तिरस्कुरुते
०२२१८ गुणदर्शी परितृष्यन्मम इति तत्साधनान्युपादत्ते
०२२१९ तेन आत्माभिनिवेशो यावत्तावत्स संसारे
०२२१९ आत्मनि सति परसंज्ञा स्वपरविभागात्परिग्रहद्वेषौ
०२२२० अनयोः सम्प्रतिबद्धाः सर्वे दोषाः प्रजायन्ते
०२२२० नियमेन आत्मनि स्निह्यंस्तदीये न विरज्यते
०२२२१ न च अस्त्यात्मनि निर्दोषे स्नेहापगमकारणम्
०२२२१ स्नेहः सदोष इति चेत्ततः किं तस्य वर्जनम्
०२२२२ अदूषिते अस्य विषये न शक्यं तस्य वर्जनम्
०२२२२ प्रहाणिरिच्छाद्वेषादेर्गुणदोषानुबन्धिनः
०२२२३ तयोरदृष्टिर्विषये न तु बाह्येषु यः क्रमः
०२२२३ न हि स्नेहगुणात्स्नेहः किं त्वर्थगुणदर्शनात्
०२२२४ कारणे अविकले तस्मिन् कार्यं केन निवार्यते
०२२२४ का वा सदोषता दृष्टा स्नेहे दुःखसमाश्रयः
०२२२५ तथा अपि न विरागो अत्र स्वत्वदृष्टेर्यथा आत्मनि
०२२२५ न तैर्विना दुःखहेतुरात्मा चेत्ते अपि तादृशाः
०२२२६ निर्दोषं द्वयमप्येवं वैराग्यं न द्वयोस्ततः
०२२२६ दुःखभावनया अस्याच्चेदहिदष्टाङ्गहानिवत्
०२२२७ आत्मीयबुद्धिहान्या अत्र त्यागो न तु विपर्यये
०२२२७ उपभोगाश्रयत्वेन गृहीतेष्विन्द्रियादिषु
०२२२८ स्वत्वधीः केन वार्येत वैराग्यं तत्र तत्कुतः
०२२२८ प्रत्यक्षमेव सर्वस्य केशादिषु कलेवरात्
०२२२९ च्युतेषु सा घृणा बुद्धिर्जायते अन्यत्र सस्पृहा
०२२२९ समवायादिसम्बन्धजनिता तत्र हि स्वधीः
०२२३० सम्बन्धः स तथा एव इति दृष्टावपि न हीयते
०२२३० समवायाद्य्अभावे अपि सर्वत्र अस्त्युपकारिता
०२२३१ दुःखोपकारान्न भवेदङ्गुल्यामिव चेत्स्वधीः
०२२३१ न ह्येकान्तेन तद्दुःखं भूयसा सविषान्नवत्
०२२३२ विशिष्टसुखसंगात्स्यात्तद्विरुद्धे विरागिता
०२२३२ किंचित्परित्यजेत्सौख्यं विशिष्टसुखतृष्णया
०२२३३ नैरात्म्ये तु यथालाभमात्मस्नेहात्प्रवर्तते
०२२३३ अलाभे मत्तकाशिन्या दृष्टा तिर्यक्षु कामिता
०२२३४ यस्य आत्मा वल्लभः तस्य स नाशं कथमिच्छति
०२२३४ निवृत्तसर्वानुभवव्यवहारगुणाश्रयम्
०२२३५ इच्छेत्प्रेम कथं प्रेम्णः प्रकृतिर्न हि तादृशी
०२२३५ सर्वथा आत्मग्रहः स्नेहमात्मनि द्रढयत्यलम्
०२२३६ आत्मीयस्नेहबीजं तत्तद्अवस्थं व्यवस्थितम्
०२२३६ यत्ने अप्यात्मीयवैराग्यं गुणलेशसमाश्रयात्
०२२३७ वृत्तिमान् प्रतिबध्नाति तद्दोषान् संवृनोति च
०२२३७ आत्मन्यपि विरागश्चेत्न इदानीं यो विरज्यते
०२२३८ त्यजत्यसौ यथा आत्मानं व्यर्था अतो दुःखभावना
०२२३८ दुःखभावनया अप्येष दुःखमेव विभावयेत्
०२२३९ प्रत्यक्षं पूर्वमपि तत्तथा अपि न विरागवान्
०२२३९ यद्यप्येकत्र दोषेण तत्क्षणं चलिता मतिः
०२२४० विरक्तौ न एव तत्र अपि कामि इव वनितान्तरे
०२२४० त्याज्योपादेयभेदे हि सक्तिर्या एव एकभाविनी
०२२४१ सा बीजं सर्वसक्तीनां पर्यायेण समुद्भवे
०२२४१ निर्दोषविषयः स्नेहो निर्दोषः साधनानि च
०२२४२ एतावदेव च जगत्क्व इदानीं स विरज्यते
०२२४२ सदोषता अपि चेत्तत्र तस्य तत्र आत्मन्यपि सा समा
०२२४३ तत्र अविरक्तस्तद्दोषे क्व इदानीं स विरज्यते
०२२४३ गुणदर्शनसम्भूतं स्नेहं बाधितदोषदृक्
०२२४४ स च इन्द्रियादौ न त्वेवं बालादेरपि दर्शनात्
०२२४४ दोषवत्यपि सद्भावात्स्वभावाद्गुणवत्यपि
०२२४५ अन्यत्र आत्मीयतायां वा व्यतीतादौ विहानितः
०२२४५ तत एव च न आत्मीयबुद्धेरपि गुणेक्षणम्
०२२४६ कारणं हीयते स अपि तस्मान्न अगुणदर्शनात्
०२२४६ अपि च असद्गुणारोपः स्नेहात्तत्र हि दृश्यते
०२२४७ तस्मात्त कारणा बाधी विधिस्तं बाधते कथम्
०२२४७ परापरप्रार्थना अतो विनाशोत्पत्तिबुद्धितः
०२२४८ इन्द्रियादेः पृथग्भूतमात्मानं वेत्त्ययं जनः
०२२४८ तस्मान्न एकत्वदृष्ट्या अपि स्नेहः स्निह्यन् स आत्मनि
०२२४९ उपलम्भान्तरङ्गेषु प्रकृत्या एव अनुरज्यते
०२२४९ प्रत्युत्पन्ना तु यो दुःखान्निर्वेदो द्वेष ईदृशः
०२२५० न वैराग्यं तदा अप्यस्य स्नेहो अवस्थान्तरेषणात्
०२२५० द्वेषस्य दुःखयोनित्वात्स तावन्मात्रसंस्थितिः
०२२५१ तस्मिन्न्निवृत्ते प्रकृतिं स्वामेव भजते पुनः
०२२५१ औदासीन्यं तु सर्वत्र हानोपादानहानितः
०२२५२ वासीचन्दनकल्पानां वैराग्यं नाम कथ्यते
०२२५२ संस्कारदुःखतां मत्वा कथिता दुःखभावना
०२२५३ सा च नः प्रत्ययोत्पत्तिः सा नैरात्म्यदृग्आश्रयः
०२२५३ युक्तिस्तु शून्यतादृष्टेस्तद्अर्थाः शेषभावनाः
०२२५४ अनित्यात्प्राह तेन एव दुःखं दुःखान्निरात्मताम्
०२२५४ अविरक्तश्च तृष्णावान् सर्वारम्भसमाश्रितः
०२२५५ सो अमुक्तः क्लेशकर्मभ्यां संसारी नाम तादृशः
०२२५५ आत्मीयमेव यो न इच्छेद्भोक्ता अप्यस्य न विद्यते
०२२५६ आत्मा अपि न तदा तस्य क्रियाभोगौ हि लक्षणम्
०२२५६ तस्मादनादिसन्तानतुल्यजातीयबीजिकाम्
०२२५७ उत्खातमूलां कुरुत सत्त्वदृष्टिं मुमुक्षवः
०२२५७ आगमस्य तथा भावनिबन्धनमपश्यताम्
०२२५८ मुक्तिमागममात्रेण वदन्न परितोषकृत्
०२२५८ न अलं बीजादिसंसिद्धो विधिः पुंसामजन्मने
०२२५९ तैलाभ्यङ्गाग्निदाहादेरपि मुक्तिप्रसङ्गतः
०२२५९ प्राग्गुरोर्लाघवात्पश्चान्न पापहरणं कृतम्
०२२६० मा भूत्गौरवमेव अस्य न पापं गुर्व्अमूर्तितः
०२२६० मिथ्याज्ञानतद्उद्भूततर्षसंचेतनावशात्
०२२६१ हीनस्थानगतिर्जन्म तेन तच्छिन्न जायते
०२२६१ तयोरेव हि सामर्थ्यं जातौ तन्मात्रभवतः
०२२६२ ते चेतने स्वयं कर्म इत्यखण्डं जन्मकारणम्
०२२६२ गतिप्रतीत्योः कारणान्याश्रयस्तान्यदृष्टतः
०२२६३ अदृष्टनाशादगतिस्तत्संस्कारो न चेतना
०२२६३ सामर्थ्यं करणोत्पत्तेर्भावाभावानुवृत्तितः
०२२६४ दृष्टं बुद्धेर्न्न च अन्यस्य तानि सन्ति न सन्ति किम्
०२२६४ धारणप्रेरणक्षोभनिरोधाश्चेतनावशाः
०२२६५ न स्युस्तेषामसामर्थ्ये तस्य दीक्षाद्य्अनन्तरम्
०२२६५ अथ बुद्धेस्तदा अभावान्न स्युः सन्धीयते मलैः
०२२६६ बुद्धेस्तेषामसामर्थ्ये जीवतो अपि स्युरक्षमाः
०२२६६ निर्ह्रासातिशयात्पुष्टौ प्रतिपक्षस्वपक्षयोः
०२२६७ दोषाः स्वबीजसन्ताना दीक्षिते अप्यनिवारिताः
०२२६७ नित्यस्य निरपेक्षत्वात्क्रमोत्पत्तिर्विरुध्यते
०२२६८ क्रियायामक्रियायां च क्रिया च सदृशात्मनः
०२२६८ ऐक्यं च हेतुफलयोर्व्यतिरेके ततस्तयोः
०२२६९ कर्तृभोक्तृत्वहानिः स्यात्सामर्थ्यं च न सिध्यति
०२२६९ अन्यस्मरणभोगादिप्रसङ्गाश्च न सिध्यति
०२२७० अस्मृतेः कस्यचित्तेन ह्यनुभूतेः स्मृतोद्भवः
०२२७० स्थिरं सुखं मम अहं च इत्यादि सत्यचतुष्टये
०२२७१ अभूतान् षोडशाकारानारोप्य परितृष्यति
०२२७१ तत्र एव तद्विरुद्धात्मतत्त्वाकारानुरोधिनी
०२२७२ हन्ति सा अनुचरां तृष्णां सम्यग्दृष्टिः सुभाविता
०२२७२ त्रिहेतोर्न्न उद्भवः कर्मदेहयोः स्थितयोरपि
०२२७३ एकाभावाद्विना बीजं न अङ्कुरस्य इव जन्मनः
०२२७३ असम्भवाद्विपक्षस्य न हानिः कर्मदेहयोः
०२२७४ अशक्यत्वाच्च तृष्णायां स्थितायां पुनरुद्भवात्
०२२७४ द्वयक्षयार्थं यत्ने च व्यर्थः कर्मक्षये श्रमः
०२२७५ फलवैचित्र्यदृष्टेश्च शक्तिभेदो अनुमीयते
०२२७५ कर्मणां तापसंक्लेशात्न एकरूपात्ततः क्षयः
०२२७६ फलं कथंचित्तज्जन्यमल्पं स्यान्न विजातिमत्
०२२७६ अथ अपि तपसः शक्त्या शक्तिसंकरसंक्षयैः
०२२७७ क्लेशात्कुतश्चिद्धीयेत अशेषमक्लेशलेशतः
०२२७७ यदि इष्टमपरं क्लेशात्तत्तपः क्लेश एव चेत्
०२२७८ तत्कर्मफलमित्यस्मान्न शक्तेः संकरादिकम्
०२२७८ उत्पित्सुदोषनिर्घाताद्ये अपि दोषविरोधिनः
०२२७९ तज्जे कर्मणि शक्ताः स्युः कृतहानिः कथं भवेत्
०२२७९ दोषा न कर्मणो दुष्टः करोति न विपर्ययात्
०२२८० मिथ्याविकल्पेन विना न अभिलाषः सुखादपि
०२२८० तायात्तत्त्वस्थिराशेषविशेषज्ञानसाधनम्
०२२८१ बोधार्थत्वाद्गमेर्बाह्यशैक्षाशैक्षाधिकस्ततः
०२२८१ परार्थज्ञानघटनं तस्मात्तच्शासनं दया
०२२८२ ततः परार्थतन्त्रत्वं सिद्धार्थस्य अविरामतः
०२२८२ दयया श्रेय आचष्टे ज्ञानात्सत्यं ससाधनम्
०२२८३ तच्च अभियोगवान् वक्तुं यतस्तस्मात्प्रमाणता
०२२८३ उपदेशतथाभावस्तुतिस्तदुपदेशतः
०२२८४ प्रमाणतत्त्वसिद्ध्य्अर्थमनुमाने अप्यवारणात्
०२२८४ प्रयोगदर्शनाद्वा अस्य यत्किंचिदुदयात्मकम्
०२२८५ निरोधधर्मकं सर्वं तदित्यादावनेकधा
०२२८५ अनुमानाश्रयो लिङ्गमविनाभावलक्षणम्
०२२८५ व्याप्तिप्रदर्शनाधेतोः साध्येन उक्तं च तत्स्फुटम्
०३००१ मानं द्विविधं मेयद्वैविध्यात्शक्त्य्अशक्तितः
०३००१ अर्थक्रियायां केशादिर्न्न अर्थो अनर्थाधिमोक्षतः
०३००२ सदृशासदृशत्वाच्च विषयाविषयत्वतः
०३००२ शब्दस्य अन्यनिमित्तानां भावे धीः सद्असत्त्वतः
०३००३ अर्थक्रियासमर्थं यत्तदत्र परमार्थसत्
०३००३ अन्यत्संवृतिसत्प्रोक्तं ते स्वसामान्यलक्षणे
०३००४ अशक्तं सर्वमिति चेद्बीजादेरङ्कुरादिषु
०३००४ दृष्टा शक्तिः मता सा चेत्संवृत्या अस्तु यथा तथा
०३००५ सा अस्ति सर्वत्र चेद्बुद्धेर्न अन्वयव्यतिरेकयोः
०३००५ सामान्यलक्षणे अदृष्टेश्चक्षूरूपादिबुद्धिवत्
०३००६ एतेन समयाभोगाद्य्अन्तरङ्गानुरोधतः
०३००६ घटोत्क्षेपणसामान्यं संख्यादिषु धियो गताः
०३००७ केशादयो न सामान्यमर्थानभिनिवेशतः
०३००७ ज्ञेयत्वेन ग्रहाद्दोषो न अभावेषु प्रसज्यते
०३००८ तेषामपि तथाभावे अप्रतिषेधात्स्फुटाभता
०३००८ ज्ञानरूपतया अर्थत्वात्केशादि इति मतिः पुनः
०३००९ सामान्यविषया केशप्रतिभासमनर्थकम्
०३००९ ज्ञानरूपतया अर्थत्वे सामान्ये चेत्प्रसज्यते
०३०१० तथेष्टत्वाददोषो अर्थरूपत्वेन समानता
०३०१० सर्वत्र समरूपत्वात्तद्व्यावृत्तिसमाश्रयात्
०३०११ तदवस्त्व्अभिधेयत्वात्साफल्यादक्षसंहतेः
०३०११ नामादिवचने वक्तृश्रोतृवाच्यानुबन्धिनि
०३०१२ असम्बन्धिनि नामादावर्थे स्यादप्रवर्तनम्
०३०१२ सारूप्याद्भ्रान्तितो वृत्तिरर्थे चेत्स्यान्न सर्वदा
०३०१३ देशभ्रान्तिश्च न ज्ञाने तुल्यमुत्पत्तितो धियः
०३०१३ तथाविधायाः अन्यत्र तत्र अनुपगमाद्धियः
०३०१४ बाह्यार्थप्रतिभासाया उपाये वा अप्रमाणता
०३०१४ विज्ञानव्यतिरिक्तस्य व्यतिरेकाप्रसिद्धितः
०३०१५ सर्वज्ञानार्थवत्त्वाच्चेत्स्वप्नादावन्यथा ईक्षणात्
०३०१५ अयुक्तं न च संस्कारान्नीलादिप्रतिभासतः
०३०१६ नीलाद्य्अप्रतिघातान्न ज्ञानं तद्योग्यदेशकैः
०३०१६ अज्ञातस्य स्वयं ज्ञानान्नामाद्येतेन वर्णितः
०३०१७ सा एव इष्टार्थवती केन चक्षुर्आदिमतिर्मता
०३०१७ अर्थसामर्थ्यदृष्टेश्चेदन्यत्प्राप्तमनर्थकम्
०३०१८ अप्रवृत्तिरसम्बन्धे अप्यर्थसम्बन्धवद्यदि
०३०१८ अतीतानागतं वाच्यं न स्यादर्थेन तत्क्षयात्
०३०१९ सामान्यग्रहणाच्शब्दादप्रसङ्गो मतो यदि
०३०१९ तन्न केवलसामान्याग्रहणाद्ग्रहणे अपि वा
०३०२० अतत्समानता अव्यक्ती तेन नित्योपलम्भनम्
०३०२० नित्यत्वाच्च यदि व्यक्तिर्व्यक्तेः प्रत्यक्षतां प्रति
०३०२१ आत्मनि ज्ञानजनने यच्शक्तं शक्तमेव तत्
०३०२१ अथ अशक्तं कदाचिच्चेदशक्तं सर्वदा एव तत्
०३०२२ तस्य शक्तिरशक्तिर्वा या स्वभावेन संस्थिता
०३०२२ नित्यत्वादचिकित्स्यस्य कस्तां क्षपयितुं क्षमः
०३०२३ तच्च सामान्यविज्ञानमनुबन्धन् विभाव्यते
०३०२३ नीलाद्य्आकारलेशो यः स तस्मिन् केन निर्मितः
०३०२४ प्रत्यक्षप्रत्ययार्थत्वान्न अक्षाणां व्यर्थता इति चेत्
०३०२४ सा एव एकरूपाच्शब्दादेर्भिन्नाभासा मतिः कुतः
०३०२५ न जातिर्जातिमद्व्यक्तिरूपं येन अपराश्रयम्
०३०२५ सिद्धं पृथक्चेत्कार्यत्वं ह्यपेक्षा इत्यभिधीयते
०३०२६ निष्पत्तेरपराधीनमपि कार्यं स्वहेतुतः
०३०२६ सम्बध्यते कल्पनया किमकार्यं कथंचन
०३०२७ अन्यत्वे तदसम्बद्धं सिद्धा अतो निःस्वभावता
०३०२७ जातिप्रसङ्गो अभावस्य न अपेक्षा अभावतस्तयोः
०३०२८ तस्मादरूपा रूपाणामाश्रयेण उपकल्पिता
०३०२८ तद्विशेषावगाहार्थैर्जातिः शब्दैः प्रकाश्यते
०३०२९ तस्यां रूपावभासो यस्तत्त्वेन अर्थस्य वा ग्रहः
०३०२९ भ्रान्तिः सा अनादिकालीनदर्शनाभ्यासनिर्मिता
०३०३० अर्थानां यच्च सामान्यमन्यव्यावृत्तिलक्षणम्
०३०३० यन्निष्ठास्त इमे शब्दा न रूपं तस्य किंचन
०३०३१ सामान्यबुद्धौ सामान्येन अरूपायामपि ईक्षणात्
०३०३१ अर्थभ्रान्तिरपि इष्येत सामान्यं सा अप्यभिप्लवात्
०३०३२ अर्थरूपतया तत्त्वेन अभावाच्च न रूपिणी
०३०३२ निःस्वभावतया अवाच्यं कुतश्चिद्वचनान्मतम्
०३०३३ यदि वस्तु न वस्तूनामवाच्यत्वं कथंचन
०३०३३ न एव वाच्यमुपादानभेदाद्भेदोपचारतः
०३०३४ अतीतानागते अप्यर्थे सामान्यविनिबन्धनाः
०३०३४ श्रुतयो निविशन्ते सद्असद्धर्मः कथं भवेत्
०३०३५ उपचारात्तदिष्टं चेद्वर्तमानघटस्य का
०३०३५ प्रत्यासत्तिरभावेन या पटादौ न विद्यते
०३०३६ बुद्धेरस्खलिता वृत्तिर्मुख्यारोपितयोः सदा
०३०३६ सिंहे माणवके तद्वद्घोषणा अप्यस्ति लौकिकी
०३०३७ यत्र रूढ्या असद्अर्थो अपि जनैः शब्दो निवेशितः
०३०३७ स मुख्यस्तत्र तत्साम्याद्गौणो अन्यत्र स्खलद्गतिः
०३०३८ यथाभावे अप्यभावाख्यां यथाकल्पनमेव वा
०३०३८ कुर्यादशक्ते शक्ते वा प्रधानादिश्रुतिं जनः
०३०३९ शब्देभ्यो यादृशी बुद्धिर्नष्टे अनष्टे अपि दृश्यते
०३०३९ तादृश्येव सद्अर्थानां न एतच्श्रोत्रादिचेतसाम्
०३०४० सामान्यमात्रग्रहणात्सामान्यं चेतसोर्द्वयोः
०३०४० तस्य अपि केवलस्य प्राग्ग्रहणं विनिवारितम्
०३०४१ परस्परविशिष्टानामविशिष्टं कथं भवेत्
०३०४१ रूपं द्विरूपतायां वा तद्वस्त्वेकं कथं भवेत्
०३०४२ ताभ्यां तद्अन्यदेव स्याद्यदि रूपं समं तयोः
०३०४२ तयोरिति न सम्बन्धो व्यावृत्तिस्तु न दुष्यते
०३०४३ तस्मात्समानता एव अस्मिन् सामान्ये अवस्तुलक्षणम्
०३०४३ कार्यं च तदनेकं स्यान्नश्वरं च तन्मतम्
०३०४४ वस्तुसत्तानुबन्धित्वाद्विनाशस्य न नित्यता
०३०४४ असम्बन्धश्च जातीनामकार्यत्वादरूपता
०३०४५ यच्च वस्तुबलाज्ज्ञानं जायते तदपेक्ष्यते
०३०४५ न संकेतं न सामान्यबुद्धिष्वेतद्विभाव्यते
०३०४६ या अप्यभेदानुगा बुद्धिः काचिद्वस्तुद्वये क्षणे
०३०४६ संकेतेन विना सा अर्थप्रत्यासत्तिनिबन्धना
०३०४७ प्रत्यासत्तिर्विना जात्या यथेष्टा चक्षुर्आदिषु
०३०४७ ज्ञानकार्येषु जातिर्वा यया अन्वेति विभागतः
०३०४८ कथंचिदपि विज्ञाने तद्रूपानवभासतः
०३०४८ यदि नाम इन्द्रियाणां स्याद्द्रष्टा भासेत तद्वपुः
०३०४९ रूपवत्त्वात्न जातीनां केवलानामदर्शनात्
०३०४९ व्यक्तिग्रहे च तच्शब्दरूपादन्यन्न दृश्यते
०३०५० ज्ञानमात्रार्थकरणे अप्ययोग्यमता एव तत्
०३०५० तदयोग्यतया अरूपं तध्यवस्तुषु लक्षणम्
०३०५१ यथोक्तविपरीतं यत्तत्स्वलक्षणमिष्यते
०३०५१ सामान्यं त्रिविधं तच्च भावाभावोभयाश्रयात्
०३०५२ यदि भावाश्रयं ज्ञानं भावे भावानुबन्धतः
०३०५२ न उक्तोत्तरत्वाद्दृष्टत्वादतीतादिषु च अन्यथा
०३०५३ भावधर्मत्वहानिश्चेद्भावग्रहणपूर्वकम्
०३०५३ तज्ज्ञानमित्यदोषो अयं मेयं त्वेकं स्वलक्षणम्
०३०५४ तस्मादर्थक्रियासिद्धेः सद्असत्ताविचारणात्
०३०५४ तस्य स्वपररूपाभ्यां गतेर्मेयद्वयं मतम्
०३०५५ अयथाभिनिवेशेन द्वितीया भ्रान्तिरिष्यते
०३०५५ गतिश्चेत्पररूपेण न च भ्रान्तेः प्रमाणता
०३०५६ अभिप्रायाविसंवादादपि भ्रान्तेः प्रमाणता
०३०५६ गतिरप्यन्यथा दृष्टा पक्षश्च अयं कृतोत्तरः
०३०५७ मणिप्रदीपप्रभयोर्मणिबुद्ध्या अभिधावतः
०३०५७ मिथ्याज्ञानाविशेषे अपि विशेषो अर्थक्रियां प्रति
०३०५८ यथा तथा अयथार्थत्वे अप्यनुमानतद्आभयोः
०३०५८ अर्थक्रियानुरोधेन प्रमाणत्वं व्यवस्थितम्
०३०५९ बुद्धिर्यत्र अर्थसामर्थ्यादन्वयव्यतिरेकिणी
०३०५९ तस्य स्वतन्त्रं ग्रहणमतो अन्यद्वस्त्वतीन्द्रियम्
०३०६० तस्य अदृष्टात्मरूपस्य गतेरन्यो अर्थाश्रयः
०३०६० तद्आश्रयेण सम्बन्धी यदि स्याद्गमकस्तदा
०३०६१ गमकानुगसामान्यरूपेण एव तदा गतिः
०३०६१ तस्मात्सर्वः परोक्षो अर्थो विशेषेण न गम्यते
०३०६२ या च सम्बन्धिनो धर्माद्गतिर्धर्मिणि जायते
०३०६२ सा अनुमानं परोक्षाणामेकं तेन एव साधनम्
०३०६३ न प्रत्यक्षपरोक्षाभ्यां मेयस्य अन्यस्य सम्भवः
०३०६३ तस्मात्प्रमेयद्वित्वेन प्रमाणद्वित्वमिष्यते
०३०६४ त्र्य्एकसंख्यानिरासो वा प्रमेयद्वयदर्शनात्
०३०६४ एकमेव अप्रमेयत्वादसतश्चेन्मतं च नः
०३०६५ अनेकान्तो अप्रमेयत्वे असद्भावस्य अपि निश्चयात्
०३०६५ तन्निश्चयप्रमाणं वा द्वितीयं न अक्षजा मतिः
०३०६६ अभावे अर्थबलाज्जाते अर्थशक्त्य्अनपेक्षणे
०३०६६ व्यवधानादिभावे अपि जायेत इन्द्रियजा मतिः
०३०६७ अभावे विनिवृत्तिश्चेत्प्रत्यक्षस्य एव निश्चयः
०३०६७ विरुद्धं सा एव वा लिङ्गमन्वयव्यतिरेकिणी
०३०६८ सिद्धं च परचैतन्यप्रतिपत्तेः प्रमाद्वयम्
०३०६८ व्यवहारादौ प्रवृत्तेश्च सिद्धस्तद्भावनिश्चयः
०३०६९ प्रमाणमविसंवादात्त क्वचिद्व्यभिचारतः
०३०६९ न आश्वास इति चेल्लिङ्गं दुर्दृष्टेरतदीदृशम्
०३०७० यतः कदाचित्सिद्धा अस्य प्रतीतिर्वस्तुनः क्वचित्
०३०७० तदवश्यं ततो जातं तत्स्वभावो अपि वा भवेत्
०३०७१ स्वनिमित्तं स्वभावं वा विना न अर्थस्य सम्भवः
०३०७१ यच्च रूपं तयोर्दृष्टं तदेव अन्यत्र लक्षणम्
०३०७२ स्वभावे स्वनिमित्ते वा दृश्ये दर्शनहेतुषु
०३०७२ अन्येषु सत्स्वदृश्ये च सत्ता वा तद्वतः कथम्
०३०७३ अप्रामाण्ये च सामान्यबुद्धेस्तल्लोप आगतः
०३०७३ प्रेत्यभाववदक्षैश्चेत्पर्यायेण प्रतीयते
०३०७४ तच्च न इन्द्रियशक्त्य्आदावक्षबुद्धेरसम्भवात्
०३०७४ अभावप्रतिपत्तौ स्याद्बुद्धिजन्मानिमित्तकम्
०३०७५ स्वलक्षणे च प्रत्यक्षमविकल्पतया विना
०३०७५ विकल्पेन न सामान्यग्रहस्तस्मिंस्ततो अनुमा
०३०७६ प्रमेयनियमे वर्णानित्यता न प्रतीयते
०३०७६ प्रमाणमन्यत्तद्बुद्धिर्विना लिङ्गेन सम्भवात्
०३०७७ विशेषदृष्टे लिङ्गस्य सम्बन्धस्य अप्रसिद्धितः
०३०७७ तत्प्रमाणान्तरं मेयबहुत्वाद्बहुता अपि वा
०३०७८ प्रमाणानामनेकस्य वृत्तेरेकत्र वा यथा
०३०७८ विशेषदृष्टेरेकत्रिसंख्यापोहो न वा भवेत्
०३०७९ विषयानियमादन्यप्रमेयस्य च सम्भवात्
०३०७९ योजनाद्वर्णसामान्ये न अयं दोषः प्रसज्येत
०३०८० न अवस्तु रूपं तस्य एव तथा सिद्धे प्रसाधनात्
०३०८० अन्यत्र न अन्यसिद्धिश्चेन्न तस्य एव प्रसिद्धितः
०३०८१ यो हि भावो यथाभूतो स तादृग्लिङ्गचेतसः
०३०८१ हेतुस्तज्जा तथाभूते तस्माद्वस्तुनि लिङ्गिधीः
०३०८२ लिङ्गलिङ्गिधियोरेवं पारंपर्येण वस्तुनि
०३०८२ प्रतिबन्धात्तद्आभासशून्ययोरप्यवञ्चनम्
०३०८३ तद्रूपाध्यवसायाच्च तयोस्तद्रूपशून्ययोः
०३०८३ तद्रूपावञ्चकत्वे अपि कृता भ्रान्तिव्यवस्थितिः
०३०८४ तस्माद्वस्तुनि बोद्धव्ये व्यापकं व्याप्यचेतसः
०३०८४ निमित्तं तत्स्वभावो वा कारणं तच्च तद्धियः
०३०८५ प्रतिषेधस्तु सर्वत्र साध्यते अनुपलम्भतः
०३०८५ सिद्धिं प्रमाणैर्वदतामर्थादेव विपर्ययात्
०३०८६ दृष्टा विरुद्धधर्मोक्तिस्तस्य तत्कारणस्य वा
०३०८६ निषेधे या अपि तस्य एव सा अप्रमाणत्वसूचना
०३०८७ अन्यथा एकस्य भावस्य सद्भावोक्त्या परस्य तत्
०३०८७ न अस्तित्वं केन गम्येत विरोधाच्चेदसावपि
०३०८८ सिद्धः केन असहस्थानादिति चेत्तत्कुतो मतम्
०३०८८ दृश्यस्य दर्शनाभावादिति चेत्सा अप्रमाणता
०३०८९ तस्मात्स्वशब्देन उक्ता अपि सा अभावस्य प्रसाधिका
०३०८९ यस्या प्रमाणं सा अवाच्यो निषेधस्तेन सर्वथा
०३०९० एतेन तद्विरुद्धार्थकार्योक्तिरुपवर्णिता
०३०९० प्रयोगः केवलं भिन्नः सर्वत्र अर्थो न भिद्यते
०३०९१ विरुद्धं तच्च सा उपायमविधाया अपि धाय च
०३०९१ प्रमाणोक्तिर्निषेधे या न सा न्यायानुसारिणी
०३०९२ उक्त्य्आदेः सर्ववित्प्रेत्यभावादिप्रतिषेधवत्
०३०९२ अतीन्द्रियाणामर्थानां विरोधस्य अप्रसिद्धितः
०३०९३ बाध्यबाधकभावः कः स्यातां यद्युक्तिसंविदौ
०३०९३ तादृशो अनुपलब्धेश्चेदुच्यतां सा एव साधनम्
०३०९४ अनिश्चयकरं प्रोक्तमीदृक्क्व अनुपलम्भनम्
०३०९४ तत्र अत्यन्तपरोक्षेषु सदसत्ताविनिश्चयौ
०३०९५ भिन्नो अभिन्नो अपि वा धर्मः स विरुद्धः प्रयुज्यते
०३०९५ यथा अग्निरहिमे साध्ये सत्ता वा जन्मबाधनी
०३०९६ यथा वस्त्वेव वस्तूनां साधने साधनं मतम्
०३०९६ तथा वस्त्वेव वस्तूनां स्वनिवृत्तौ निवर्तकम्
०३०९७ एतेन कल्पनान्यस्तो यत्र क्वचन सम्भवाद्
०३०९७ धर्मः पक्षसपक्षान्यतरत्वादिरपोदितः
०३०९८ तत्र अपि व्यापको धर्मो निवृत्तेर्गमको मतः
०३०९८ व्याप्यस्य स्वनिवृत्तिश्चेत्परिच्छिन्ना कथंचन
०३०९९ यदप्रमाणता अभावे लिङ्गं तस्य एव कथ्यते
०३०९९ तदत्यन्तविमूढार्थमागोपालमसंवृत्तेः
०३१०० एतावन्निश्चयफलमभावे अनुपलम्भनम्
०३१०० तच्च हेतौ स्वभावे वा अदृश्ये दृश्यतया मते
०३१०१ अनुमानादनित्यादेर्ग्रहणे अयं क्रमो मतः
०३१०१ प्रामाण्यमेव न अन्यत्र गृहीतग्रहणान्मतम्
०३१०२ न अन्यास्या अनित्यता भावात्पूर्वसिद्धः स च इन्द्रियात्
०३१०२ न अनेकरूपो वाच्यो असौ वाच्यो धर्मो विकल्पजः
०३१०३ सामान्याश्रयसंसिद्धौ सामान्यं सिद्धमेव तत्
०३१०३ तद्असिद्धौ तथा अस्य एव ह्यनुमानं प्रवर्तते
०३१०४ क्वचित्तदपरिज्ञानं सदृशापरसम्भवात्
०३१०४ भ्रान्तेरपश्यतो भेदं मायागोलकभेदवत्
०३१०५ तथा ह्यलिङ्गमाबालमसंश्लिष्टोत्तरोदयम्
०३१०५ पश्यन् परिच्छिनत्त्येव दीपादिनाशिनं जनः
०३१०६ भावस्वभावभूतायामपि शक्तौ फले अदृशः
०३१०६ अनानन्तर्यतो मोहो विनिश्चेतुरपाटवात्
०३१०७ तस्य एव विनिवृत्त्य्अर्थमनुमानोपवर्णनम्
०३१०७ व्ययस्यन्ति ईक्षणादेव सर्वाकारान्महाधियः
०३१०८ व्यावृत्तेः सर्वतस्तस्मिन् व्यावृत्तिविनिबन्धनाः
०३१०८ बुद्धयो अर्थे प्रवर्तन्ते अभिन्ने भिन्नाश्रया इव
०३१०९ यथाचोदनमाख्याश्च सो असति भ्रान्तिकारणे
०३१०९ प्रतिभाः प्रतिसन्धत्ते स्वानुरूपाः स्वभावतः
०३११० सिद्धो अत्र अप्यथवा ध्वंसो लिङ्गादनुपलम्भनात्
०३११० प्राग्भूत्वा ह्यभवद्भावो अनित्य इत्यभिधीयते
०३१११ यस्य उभयान्तव्यवधिसत्ता सम्बन्धवाचिनी
०३१११ अनित्यता श्रुतिस्तेन तावन्ताविति कौ स्मृतौ
०३११२ प्राक्पश्चादप्यभावश्चेत्स एव अनित्यता न किम्
०३११२ षष्ठ्य्आद्य्अयोगादिति चेदन्तयोः स कथं भवेत्
०३११३ सत्तासम्बन्धयोर्ध्रौव्यादन्ताभ्यां न विशेषणम्
०३११३ अविशेषणमेव स्यादन्तौ चेत्कार्यकारणे
०३११४ असम्बन्धान्न भावस्य प्राग्अभावं स वाञ्छति
०३११४ तद्उपाधिसमाख्याने ते अप्यस्य च न सिध्यतः
०३११५ सत्ता स्वकारणाश्लेषकरणात्कारणं किल
०३११५ सा सत्ता स च सम्बन्धो नित्यौ कार्यमथ इह किम्
०३११६ यस्य अभावः क्रियेत असौ न भावः प्राग्अभाववान्
०३११६ सम्बन्धानभ्युपगमान्नित्यं विश्वमिदं ततः
०३११७ तस्मादनर्थास्कन्दिन्यो अभिन्नार्थाभिमतेष्वपि
०३११७ शब्देषु वाच्यभेदिन्यो व्यतिरेकास्पदं धियः
०३११८ विशेषप्रत्यभिज्ञानं न प्रतिक्षणभेदतः
०३११८ न वा विशेषविषयं दृष्टसाम्येन तद्ग्रहात्
०३११९ निदर्शनं तदेव इति सामान्याग्रहणं यदि
०३११९ निदर्शनत्वात्सिद्धस्य प्रमाणेन अस्य किं पुनः
०३१२० विस्मृतत्वाददोषश्चेत्तदेव अनिदर्शनम्
०३१२० दृष्टे तद्भावसिद्धिश्चेत्प्रमाणादन्यवस्तुनि
०३१२१ तत्त्वारोपे विपर्यासस्तत्सिद्धेरप्रमाणता
०३१२१ प्रत्यक्षेतरयोरैक्यादेकसिद्धिर्द्वयोरपि
०३१२२ सन्धीयमानं च अन्येन व्यवसायं स्मृतिं विदुः
०३१२२ तल्लिङ्गापेक्षणान्नो चेत्स्मृतिर्न व्यभिचारतः
०३१२३ प्रत्यक्षं कल्पनापोढं प्रत्यक्षेण एव सिध्यति
०३१२३ प्रत्यात्मवेद्यः सर्वेषां विकल्पो नामसंश्रयः
०३१२४ संहृत्य सर्वतश्चिन्तां स्तिमितेन अन्तरात्मना
०३१२४ स्थितो अपि चक्षुषा रूपमीक्षते सा अक्षजा मतिः
०३१२५ पुनर्विकल्पयन् किंचिदासीन्मे कल्पना ईदृशी
०३१२५ इच्छा च इति न पूर्वोक्तावस्थायामिन्द्रियाद्गतौ
०३१२६ एकत्र दृष्टो भेदो हि क्वचिन्न अन्यत्र दृश्यते
०३१२६ न तस्मात्भिन्नमस्त्यन्यत्सामान्यं बुद्ध्य्अभेदतः
०३१२७ तस्माद्विशेषविषया सर्वा एव इन्द्रियजा मतिः
०३१२७ न विशेषेषु शब्दानां संकेतस्य अप्रवृत्तितः
०३१२८ अनन्वयाद्विशेषाणां संकेतस्य अप्रवृत्तितः
०३१२८ विषयो यश्च शब्दानां संयोज्येत स एव तैः
०३१२९ अस्य इदमिति सम्बन्धे यावर्थौ प्रतिभासिनौ
०३१२९ तयोरेव हि सम्बन्धो न तदा इन्द्रियगोचरः
०३१३० विशदप्रतिभासस्य तदा अर्थस्य अविभावनात्
०३१३० विज्ञानाभासभेदश्च पदार्थानां विशेषकः
०३१३१ चक्षुषो अर्थावभासे अपि यं परो अस्य इति शंसति
०३१३१ स एव योज्यते शब्दैर्न्न खल्विन्द्रियगोचरः
०३१३२ अव्यावृतेन्द्रियस्य अन्यवाङ्मात्रेण अविभावनात्
०३१३२ न च अनुदितसम्बन्धः स्वयं ज्ञानप्रसङ्गतः
०३१३३ मनसोर्युगपद्वृत्तेः सविकल्पाविकल्पयोः
०३१३३ विमूढो लघुवृत्तेर्वा तयोरैक्यं व्ययस्यति
०३१३४ विकल्पव्यवधानेन विच्छिन्नं दर्शनं भवेत्
०३१३४ इति चेद्भिन्नजातीयविकल्पे अन्यस्य वा कथम्
०३१३५ अलातदृष्टिवद्भावपक्षश्चेद्बलवान्मतः
०३१३५ अन्यत्र अपि समानं तद्वर्णयोर्वा सकृच्श्रुतिः
०३१३६ सकृत्संगतसर्वार्थेष्विन्द्रियेष्विह सत्स्वपि
०३१३६ पञ्चभिर्व्यवधाने अपि भात्यव्यवहित इव या
०३१३७ सा मतिर्नाम पर्यन्तक्षणिकज्ञानमिश्रणात्
०३१३७ विच्छिन्नाभा इति तच्चित्रं तस्मात्सन्तु सकृद्धियः
०३१३८ प्रतिभासाविशेषश्च सा अन्तरानन्तरे कथम्
०३१३८ शुद्धे मनोविकल्पे च न क्रमग्रहणं भवेत्
०३१३९ यो अग्रहः संगते अप्यर्थे क्वचिदासक्तचेतसः
०३१३९ सक्त्या अन्योत्पत्तिवैगुण्याच्चोद्यं वा एतद्द्वयोरपि
०३१४० शीघ्रवृत्तेरलातादेरन्वयप्रतिघातिनी
०३१४० चक्रभ्रान्तिं दृशा धत्ते न दृशां घटनेन सा
०३१४१ केचिदिन्द्रियजत्वादेर्बालधीवदकल्पनाम्
०३१४१ आहुर्बाला विकल्पे च हेतुं संकेतमन्दताम्
०३१४२ तेषां प्रत्यक्षमेव स्याद्बालानामविकल्पनात्
०३१४२ संकेतोपायविगमात्पश्चादपि भवेन्न सः
०३१४३ मनो अव्युत्पन्नसंकेतमस्ति तेन स चेन्मतः
०३१४३ एवमिन्द्रियजे अपि स्याद्शेषवच्च इदमीदृशम्
०३१४४ यदेव साधनं बाले तदेव अत्र अपि कथ्यताम्
०३१४४ साम्यादक्षधियामुक्तमनेन अनुभवादिकम्
०३१४५ विशेषणं विशेष्यं च सम्बन्धं लौकिकीं स्थितिम्
०३१४५ गृहीत्वा संकलय्य एतत्तथा प्रत्येति न अन्यथा
०३१४६ यथा दण्डिनि जात्य्आदेर्विवेकेन अनिरूपणात्
०३१४६ तद्वता योजना न अस्ति कल्पना अप्यत्र न अस्त्यतः
०३१४७ यद्यप्यन्वयि विज्ञानं शब्दव्यक्त्य्अवभासि तत्
०३१४७ वर्णाकृत्य्अक्षराकारशून्यं गोत्वं हि वर्ण्यते
०३१४८ समानत्वे अपि तस्य एव न ईक्षणं नेत्रगोचरम्
०३१४८ प्रतिभासद्वयाभावाद्बुद्धेर्भेदश्च दुर्लभः
०३१४९ समवायाग्रहादक्षैः सम्बन्धादर्शनं स्थितम्
०३१४९ पटस्तन्तुष्विह इत्यादिशब्दाश्च इमे स्वयं कृताः
०३१५० शृङ्गङ्गवि इति लोके स्याच्शृङ्गे गौरित्यलौकिकम्
०३१५० गवाख्यपरिशिष्टाङ्गविच्छेदानुपलम्भनात्
०३१५१ तैस्तन्तुभिरियं शाटि इत्युत्तरं कार्यमुच्यते
०३१५१ तन्तुसंस्कारसम्भूतं न एककालं कथंचन
०३१५२ कारणारोपतः कश्चिदेकापोधारतो अपि वा
०३१५२ तन्त्व्आख्यां वर्तयेत्कार्ये दर्शयन्न आश्रयं श्रुतेः
०३१५३ उपकार्योपकारित्वं विच्छेदाद्दृष्टिरेव वा
०३१५३ मुख्यं यदस्खलज्ज्ञानमादिसंकेतगोचरः
०३१५४ अनुमानं च जात्य्आदौ वस्तुनो न अस्ति भेदिनि
०३१५४ सर्वत्र व्यपदेशो हि दण्डादेरपि सांवृतात्
०३१५५ वस्तुप्रासादमालादिशब्दाश्च अन्यानपेक्षिणः
०३१५५ गेहो यद्यपि संयोगस्तन्माला किं नु तद्भवेत्
०३१५६ जातिश्चेद्गेह एको अपि माला इत्युच्येत वृक्षवत्
०३१५६ मालाबहुत्वे तच्शब्दः कथं जातेरजातितः
०३१५७ मालादौ च महत्त्वादिरिष्टो यश्च औपचारिकः
०३१५७ मुख्याविशिष्टविज्ञानग्राह्यत्वान्न औपचारिकः
०३१५८ अनन्यहेतुता तुल्या सा मुख्याभिमतेष्वपि
०३१५८ पदार्थशब्दः कं हेतुमन्यं षट्कं समीक्षते
०३१५९ यो यथा रूढितः सिद्धस्तत्साम्याद्यस्तथा उच्यते
०३१५९ मुख्यो गौणश्च भावेष्वप्यभावस्य उपचारतः
०३१६० संकेतान्वयिनी रूढिर्वक्तुरिच्छा अन्वयी च सः
०३१६० क्रियते व्यवहारार्थं छन्दः शब्दांशनामवत्
०३१६१ वस्तुधर्मतया एव अर्थास्तादृग्विज्ञानकारणम्
०३१६१ भेदे अपि यत्र तज्ज्ञानात्तत्तथा प्रतिपद्यते
०३१६२ ज्ञानान्यपि तथा भेदे अभेदप्रत्यवमर्शने
०३१६२ इत्येतत्कार्यविश्लेषस्य अन्वयो न एकवस्तुनः
०३१६३ वस्तूनां विद्यते तस्मात्तन्निष्ठा वस्तुनि श्रुतिः
०३१६३ बाह्यशक्तिव्यवच्छेदनिष्ठा अभावे अपि तच्श्रुतिः
०३१६४ विकल्पप्रतिबिम्बेषु तन्निष्ठेषु निबध्यते
०३१६४ ततो अन्यापोहनिष्ठत्वादुक्ता अन्यापोहकृच्श्रुतिः
०३१६५ व्यतिरेकी इव यज्ज्ञाने भात्यर्थप्रतिबिम्बकम्
०३१६५ शब्दात्तदपि न अर्थात्मा भ्रान्तिः सा वासनोद्भवा
०३१६६ तस्य अभिधाने श्रुतिभिरर्थे को अंशो अवगम्यते
०३१६६ तस्य अगतौ च संकेतक्रिया व्यर्था तदर्थिका
०३१६७ शब्दो अर्थांशकमाह इति तत्र अन्यापोह उच्यते
०३१६७ आकारः स च न अर्थे अस्ति तं वदन्नर्थभाक्कथम्
०३१६८ शब्दस्य अन्वयिनः कार्यमर्थेन अन्वयिना स च
०३१६८ अनन्वयी धियो अभेदाद्दर्शनाभ्यासनिर्मितः
०३१६९ तद्रूपारोपगत्या अन्यव्यावृत्ताधिगतेः पुनः
०३१६९ शब्दार्थो अर्थः स एव इति वचनेन विरुध्यते
०३१७० मिथ्यावभासिनो वा एते प्रत्ययाः शब्दनिर्मिताः
०३१७० अनुयान्ति इममर्थांशमिति वा अपोहकृच्श्रुतिः
०३१७१ तस्मात्संकेतकाले अपि निर्दिष्टार्थेन संयुतः
०३१७१ स्वप्रतीतिफलेन अन्यापोहः सम्बन्ध्यते श्रुतौ
०३१७२ अन्यत्र अदृष्ट्य्अपेक्षत्वात्क्वचित्तद्दृष्ट्य्अपेक्षणात्
०३१७२ श्रुतौ सम्बध्यते अपोहो न एतद्वस्तुनि युज्यते
०३१७३ तस्माज्जात्य्आदितद्योगा न अर्थे तेषु च न श्रुतिः
०३१७३ संयोज्यते अन्यव्यावृत्तौ शब्दानामेव योजनात्
०३१७४ संकेतस्मरणोपायं दृष्टसंकलनात्मकम्
०३१७४ पूर्वापरपरामर्शशून्ये तच्चाक्षुषे कथम्
०३१७५ अन्यत्र गतचित्तो अपि चक्षुषा रूपमीक्षते
०३१७५ तत्संकेताग्रहस्तत्र स्पष्टस्तज्जा च कल्पना
०३१७६ जायन्ते कल्पनास्तत्र यत्र शब्दो निवेशितः
०३१७६ तेन इच्छातः प्रवर्तेरन्न ईक्षेरन् बाह्यमक्षजाः
०३१७७ रूपं रूपमिति ईक्षेत तद्धियं किमिति ईक्षते
०३१७७ अस्ति च अनुभवस्तस्याः सो अविकल्पः कथं भवेत्
०३१७८ तस्य एव अनुभवे दृष्टं न विकल्पद्वयं सकृत्
०३१७८ एतेन तुल्यकालान्यविज्ञानानुभवो गतः
०३१७९ स्मृतिर्भवेदतीते च सा अगृहीते कथं भवेत्
०३१७९ स्याच्च अन्यधीपरिच्छेदा अभिन्नरूपा स्वबुद्धिधीः
०३१८० अतीतमपदृष्टान्तमलिङ्गं च अर्थदर्शनम्
०३१८० सिद्धं तत्केन तस्मिन् हि न प्रत्यक्षं न लैङ्गिकम्
०३१८१ तत्स्वरूपावभासिन्या बुद्ध्या अनन्तरया यदि
०३१८१ रूपादिरिव गृह्येत न स्यात्तत्पूर्वधीग्रहः
०३१८२ सो अविकल्पः स्वविषयो विज्ञानानुभवो यथा
०३१८२ अशक्यसमयं तद्वदन्यदप्यविकल्पकः
०३१८३ सामान्यवाचिनः शब्दास्तदेकार्था च कल्पना
०३१८३ अभावे निर्विकल्पस्य विशेषाधिगमः कथम्
०३१८४ अस्ति चेन्निर्विकल्पं च किंचित्तत्तुल्यहेतुकम्
०३१८४ सर्वन् तथा एव हेतोर्हि भेदाद्भेदः फलात्मनाम्
०३१८५ अनपेक्षितबाह्यार्थयोजना समयस्मृतेः
०३१८५ तथा अनपेक्ष्य समयं वस्तुशक्त्या एव नेत्रधीः
०३१८६ संकेतस्मरणापेक्षं रूपं यद्यक्षचेतसि
०३१८६ अनपेक्ष्य न चेच्शक्यं स्यात्स्मृतावेव लिङ्गवत्
०३१८७ तस्यास्तत्संगमोत्पत्तेरक्षधीः स्यात्स्मृतेर्न वा
०३१८७ ततः कालान्तरे अपि स्यात्क्वचिद्व्याक्षेपसम्भवात्
०३१८८ क्रमेण उभयहेतुश्चेत्प्रागेव स्यादभेदतः
०३१८८ अन्यो अक्षबुद्धिहेतुश्चेत्स्मृतिस्तत्र अप्यनर्थिका
०३१८९ यथा समितसिद्ध्य्अर्थमिष्यते समयस्मृतिः
०३१८९ भेदश्च असमितो ग्राह्यः स्मृतिस्तत्र किमर्थिका
०३१९० सामान्यमात्रग्रहणे भेदापेक्षा न युज्यते
०३१९० तस्माच्चक्षुश्च रूपां च प्रतीत्य उदेति नेत्रधीः
०३१९१ साक्षाच्चेत्ज्ञानजनने समर्थो विषयो अक्षवत्
०३१९१ अथ कस्माद्द्वयाधीनजन्म तत्तेन न उच्यते
०३१९२ समीक्ष्य गमकत्वं हि व्यपदेशो न गृह्यते
०३१९२ तच्च अक्षव्यपदेशे अस्ति तद्धर्मश्च नियोज्यताम्
०३१९३ ततो लिङ्गस्वभावो अत्र व्यपदेशे नियोज्यताम्
०३१९३ निवर्तते अव्यापकस्य स्वभावस्य निवृत्तितः
०३१९४ संचितः समुदायः सामान्यं तत्र च अक्षधीः
०३१९४ सामान्यबुद्धिश्च अवश्यं विकल्पेन अनुबुध्यते
०३१९५ अर्थान्तराभिसम्बन्धाज्जायन्ते ये अणवो अपरे
०३१९५ उक्तास्ते संचितास्ते हि निमित्तां ज्ञानजन्मनः
०३१९६ अणूनां स विशेषश्च न अन्तरेण अपरानणून्
०३१९६ तदेकानियमाज्ज्ञानमुक्तं सामान्यगोचरम्
०३१९७ अथ एकायतनत्वे अपि न अनेकं दृश्यते सकृत्
०३१९७ सकृद्ग्रहावभासः किं वियुक्तेषु तिलादिषु
०३१९८ प्रत्युक्तं लाघवं च अत्र तेष्वेव क्रमपातिषु
०३१९८ किं न अक्रमग्रहस्तुल्यकालाः सर्वाश्च बुद्धयः
०३१९९ काश्चित्तास्वक्रमाभासाः क्रमवत्यो अपराश्च किम्
०३१९९ सर्वार्थग्रहणे तस्मादक्रमो अयं प्रसज्यते
०३२०० न एकं चित्रपतंगादि रूपं वा दृश्यते कथम्
०३२०० चित्रं तदेकमिति चेदिदं चित्रतरं ततः
०३२०१ न एकं स्वभावं चित्रं हि मणिरूपं यथा एव तत्
०३२०१ नीलादिप्रतिभासश्च तुल्यश्चित्रपटादिषु
०३२०२ तत्र अवयवरूपं चेत्केवलं दृश्यते तथा
०३२०२ नीलादीनि निरस्य अन्यच्चित्रं चित्रं यदीक्षसे
०३२०३ तुल्यार्थाकारकालत्वे न उपलक्षितयोर्धियोः
०३२०३ नानार्था क्रमवत्या एका किमेकार्था अक्रमा अपरा
०३२०४ वैश्वरूप्याद्धियामेव भावानां विश्वरूपता
०३२०४ तच्चेदनङ्गं केन इयं सिद्धा भेदव्यवस्थितिः
०३२०५ विजातीनामनारम्भान्न आलेख्यादौ विचित्रधीः
०३२०५ अरूपत्वान्न संयोगश्चित्रो भक्तेश्च न आश्रयः
०३२०६ प्रत्येकमविचित्रत्वाद्गृहीतेषु क्रमेण च
०३२०६ न चित्रधीसंकलनमनेकस्य एकया अग्रहात्
०३२०७ नानार्था एका भवेत्तस्मात्सिद्धान्तो अप्यविकल्पिका
०३२०७ विकल्पयन्नप्येकार्थं यतो अन्यदपि पश्यति
०३२०८ चित्रावभासेष्वर्थेषु यद्येकत्वं न युज्यते
०३२०८ सा एव तावत्कथं बुद्धिरेका चित्रावभासिनी
०३२०९ इदं वस्तुबलायातं यद्वदन्ति विपश्चितः
०३२०९ यथा यथार्थाश्चिन्त्यन्ते विशीर्यन्ते तथा तथा
०३२१० किं स्यात्सा चित्रता एकस्यां न स्यात्तस्यां मतावपि
०३२१० यदि इदं स्वयमर्थानां रोचते तत्र के वयं
०३२११ तस्मान्न अर्थेषु न ज्ञाने स्थूलभासस्तदात्मनः
०३२११ एकत्र प्रतिषिद्धत्वाद्बहुष्वपि न सम्भवः
०३२१२ परिच्छेदो अन्तरन्यो अयं भागो बहिरिव स्थितः
०३२१२ ज्ञानस्य अभेदिनो भेदप्रतिभासो ह्युपप्लवः
०३२१३ तत्र एकस्य अप्यभावेन द्वयमप्यवहीयते
०३२१३ तस्मात्तदेव तस्य अपि तत्त्वं या द्वयशून्यता
०३२१४ तद्भेदाश्रयिणी च इयं भावानां भेदसंस्थितिः
०३२१४ तद्उपप्लवभावे च तेषां भेदो अप्युपप्लवः
०३२१५ न ग्राह्यग्राहकाकारबाह्यमस्ति च लक्षणम्
०३२१५ अतो लक्षणशून्यत्वान्निःस्वभावाः प्रकाशिताः
०३२१६ व्यापारोपाधिकं सर्वं स्कन्धादीनां विशेषतः
०३२१६ लक्षणं स च तत्त्वं न तेन अप्येते विलक्षणाः
०३२१७ यथा स्वप्रत्ययापेक्षादविद्योपप्लुतात्मनाम्
०३२१७ विज्ञप्तिर्वितथाकारा जायते तिमिरादिवत्
०३२१८ असंविदिततत्त्वा च सा सर्वापरदर्शनैः
०३२१८ असम्भवाद्विना तेषां ग्राह्यग्राहकविप्लवैः
०३२१९ तद्उपेक्षिततत्त्वार्थैः कृत्वा गजनिमीलनम्
०३२१९ केवलं लोकबुद्ध्या एव बाह्यचिन्ता प्रतन्यते
०३२२० नीलादिश्चित्रविज्ञाने ज्ञानोपाधिरनन्यभाक्
०३२२० अशक्यदर्शनस्तं हि पतत्यर्थे विवेचयन्
०३२२१ यद्यथा भासते ज्ञानं तत्तथा एव प्रकाशते
०३२२१ इति नाम एकभावः स्याच्चित्राकारस्य चेतसि
०३२२२ पटादिरूपस्य एकत्वे तथा स्यादविवेकिता
०३२२२ विवेकी न विवक्षा अन्यदविवेकी च न ईक्षते
०३२२३ को वा विरोधो बहवः संजातातिशयाः पृथक्
०३२२३ भवेयुः कारणं बुद्धेर्यदि न आत्मेन्द्रियादिवत्
०३२२४ हेतुभावादृते न अन्या ग्राह्यता नाम काचन
०३२२४ तत्र बुद्धिर्यदाभासा तस्यास्तद्ग्राह्यमुच्यते
०३२२५ कथं वा अवयवी ग्राह्यः सकृत्स्वावयवैः सह
०३२२५ न हि गोप्रत्ययो दृष्टः सास्नादीनामदर्शने
०३२२६ गुणप्रधानाधिगमः सह अप्यभिमतो यदि
०३२२६ सम्पूर्णाङ्गो न गृह्येत सकृन्न अपि गुणादिमान्
०३२२७ विवक्षापरतन्त्रत्वाद्विशेषणविशेष्ययोः
०३२२७ यदङ्गभावेन उपात्तन् तत्तेन एव हि गृह्यते
०३२२८ स्वतो वस्त्व्अन्तराभेदाद्गुणादेर्भेदकस्य च
०३२२८ अग्रहाद्भेदबुद्धिः स्यात्पश्यतो अप्यपरापरम्
०३२२९ गुणादिभेदग्रहणान्नानात्वप्रतिपद्यदि
०३२२९ अस्तु नाम तथा अप्येषां भवेत्सम्बन्धिसंकरः
०३२३० शब्दादीनामनेकत्वात्सिद्धो अनेकग्रहः सकृत्
०३२३० संनिवेशग्रहायोगादग्रहे संनिवेशिनाम्
०३२३१ सर्वतो विनिवृत्तस्य विनिवृत्तिर्यतो यतः
०३२३१ तद्भेदोन्नीतभेदो असौ धर्मिणो अनेकरूपता
०३२३२ ते कल्पिता रूपभेदा निर्विकल्पस्य चेतसः
०३२३२ न विचित्रस्य चित्राभाः कादाचित्कस्य गोचरः
०३२३३ यद्यप्यस्ति सितत्वादिर्यादृगिन्द्रियगोचरः
०३२३३ न सो अभिधीयते शब्दैर्ज्ञानयो रूपभेदतः
०३२३४ एकार्थत्वे अपि बुद्धीनां नानाश्रयता स चेत्
०३२३४ श्रोत्रादिचित्तानि इदानीं भिन्नार्थानि इति तत्कुतः
०३२३५ जातो नाम आश्रयो अन्योन्यः चेतसां तस्य वस्तुनः
०३२३५ एकस्य एव कुतो रूपं भिन्नाकारावभासि तत्
०३२३६ वृत्तेर्दृश्यापरामर्शेन अभिधानविकल्पयोः
०३२३६ दर्शनात्प्रत्यभिज्ञानं गवादीनां निवारितम्
०३२३७ अन्वयाच्च अनुमानं यदभिधानविकल्पयोः
०३२३७ दृश्ये गवादौ जात्य्आदेस्तदप्येतेन दूषितम्
०३२३८ दर्शनान्येव भिन्नान्यप्येकां कुर्वन्ति कल्पनाम्
०३२३८ प्रत्यभिज्ञानसंख्यातां स्वभावेन इति वर्णितम्
०३२३९ पूर्वानुभूतग्रहणे मानसस्य अप्रमाणता
०३२३९ अदृष्टग्रहणे अन्धादेरपि स्यादर्थदर्शनम्
०३२४० क्षणिकत्वादतीतस्य दर्शने च न सम्भवः
०३२४० वाच्यमक्षणिकत्वे स्याल्लक्षणं सविशेषणम्
०३२४१ निष्पादितक्रिये कंचिद्विशेषमसमादधत्
०३२४१ कर्मण्यैन्द्रियमन्यद्वा साधनं किमिति इष्यते
०३२४२ सकृद्भावश्च सर्वासां धियां तद्भावजन्मनाम्
०३२४२ अन्यैरकार्यभेदस्य तद्अपेक्षाविरोधतः
०३२४३ तस्मादिन्द्रियविज्ञानानन्तरप्रत्ययोद्भवः
०३२४३ मनो अन्यमेव गृह्णाति विषयं न अन्धदृक्ततः
०३२४४ स्वार्थान्वयार्थापेक्षा एव हेतुरिन्द्रियजा मतिः
०३२४४ ततो अन्यग्रहणे अप्यस्य नियतग्राह्यता मता
०३२४५ तदतुल्यक्रियाकालः कथं स्वज्ञानकालिकः
०३२४५ सहकारि भवेदर्थ इति चेदक्षचेतसः
०३२४६ असतः प्रागसामर्थ्यात्पश्चाच्च अनुपयोगतः
०३२४६ प्राग्भावः सर्वहेतूनां न अतो अर्थः स्वधिया सह
०३२४७ भिन्नकालं कथं ग्राह्यमिति चेद्ग्राह्यतां विदुः
०३२४७ हेतुत्वमेव युक्तिज्ञा ज्ञानाकारार्पणक्षमम्
०३२४८ कार्यं ह्यनेकहेतुत्वे अप्यनुकुर्वदुदेति यत्
०३२४८ तत्तेन अर्पिततद्रूपं गृहीतमिति च उच्यते
०३२४९ अशक्यसमयो ह्यात्मा रागादीनामनन्यभाक्
०३२४९ तेषामतः स्वसंवित्तिर्न अभिजल्पानुषङ्गिणी
०३२५० अवेदकाः परस्य अपि ते स्वरूपं कथं विदुः
०३२५० एकार्थाश्रयिणा वेद्या विज्ञानेन इति केचन
०३२५१ तद्अतद्रूपिणो भावास्तद्अतद्रूपहेतुजाः
०३२५१ तत्सुखादि किमज्ञानं विज्ञानाभिन्नहेतुजम्
०३२५२ सा अर्थे सति इन्द्रिये योग्ये यथास्वमपि चेतसि
०३२५२ दृष्टं जन्म सुखादीनां तत्तुल्यं मनसामपि
०३२५३ असत्सु सत्सु च एतेषु न जन्माजन्म वा क्वचित्
०३२५३ दृष्टं सुखादेर्बुद्धेर्वा त ततो न अन्यतश्च ते
०३२५४ सुखदुःखादिभेदश्च तेषामेव विशेषतः
०३२५४ तस्या एव यथा बुद्धेर्मान्द्यपाटवसंश्रयाः
०३२५५ यस्य अर्थस्य निपातेन ते जाता धीसुखादयः
०३२५५ तं मुक्त्वा प्रतिपद्येत सुखादीनेव सा कथम्
०३२५६ अविच्छिन्ना न भासेत तत्संवित्तिः क्रमग्रहे
०३२५६ तल्लाघवाच्चेत्तत्तुल्यमित्यसंवेदनं न किम्
०३२५७ न च एकया द्वयज्ञानं नियमादक्षचेतसः
०३२५७ सुखाद्य्अभावे अप्यर्थाच्च जातेः तच्शक्त्य्असिद्धितः
०३२५८ पृथक्पृथक्च सामर्थ्ये द्वयोर्नीलादिवत्सुखम्
०३२५८ गृह्येत केवलं तस्य तद्हेत्व्अर्थमगृह्णतः
०३२५९ न हि संवेदनं युक्तमर्थेन एव सहग्रहे
०३२५९ किं सामर्थ्यं सुखादीनां न इष्टा धीर्यत्तदुद्भवा
०३२६० विना अर्थेन सुखादीनां वेदने चक्षुर्आदिभिः
०३२६० रूपादिः स्त्र्य्आदिभेदो अक्षणा न गृह्येत कदाचन
०३२६१ न हि सत्यन्तरङ्गे अर्थे शक्तेर्धीर्बाह्यदर्शनी
०३२६१ अर्थग्रहे सुखादीनां तज्जानां स्यादवेदनम्
०३२६२ धियोर्युगपदुत्पत्तौ तत्तद्विषयसम्भवात्
०३२६२ सुखदुःखविदौ स्यातां सकृदर्थस्य सम्भवे
०३२६३ सत्यान्तरे अप्युपादाने ज्ञाने दुःखादिसम्भवः
०३२६३ न उपादानं विरुद्धस्य तच्च एकमिति चेन्मतम्
०३२६४ अविज्ञानस्य विज्ञानं केन उपादानकारणम्
०३२६४ आधिपत्यं तु कुर्वीत तद्विरुद्धे अपि दृश्यते
०३२६५ अक्ष्णोर्यथा एक आलोको नक्तंचरतद्अन्ययोः
०३२६५ रूपदर्शनवैगुण्यावैगुण्ये कुरुते सकृत्
०३२६६ तस्मात्सुखादयो अर्थानां स्वसंक्रान्तावभासिनाम्
०३२६६ वेदकाः स्वात्मनश्च एषामर्थेभ्यो जन्म केवलम्
०३२६७ अर्थात्मा स्वात्मभूतो हि तेषां तैरनुभूयते
०३२६७ तेन अर्थानुभवख्यातिरालम्बस्तु तद्आभता
०३२६८ कश्चिद्बहिः स्थितानेव सुखादीनप्रचेतनान्
०३२६८ ग्राह्यानाह न तस्य अपि सकृद्युक्तो द्वयग्रहः
०३२६९ सुखाद्य्अभिन्नरूपत्वान्नीलादेश्चेत्सकृद्ग्रहः
०३२६९ भिन्नावभासिनोर्ग्राह्यं चेतसोस्तदभेदि किम्
०३२७० तस्य अविशेषे बाह्यस्य भावनातारतम्यतः
०३२७० तारतम्यं च बुद्धौ स्यान्न प्रीतिपरितापयोः
०३२७१ सुखाद्य्आत्मतया बुद्धेरपि यद्यविरोधिता
०३२७१ स इदानीं कथं बाह्यः सुखाद्य्आत्मा इति गम्यते
०३२७२ अग्राह्यग्राहकत्वाच्चेद्भिन्नजातीययोः
०३२७२ अग्राहकः स्यात्सर्वस्य ततो हीयेत भोक्तृता
०३२७३ कार्यकारणता अनेन प्रत्युक्ताकार्यकारणे
०३२७३ ग्राह्यग्राहकताभावाद्भावे अन्यत्र अपि सा भवेत्
०३२७४ तस्मात्त आन्तरा एव संवेद्यत्वाच्च चेतनाः
०३२७४ संवेदनं न यद्रूपं न हि तत्तस्य वेदनम्
०३२७५ अतत्स्वभावो अनुभवो बौद्धांस्तान् समवैति चेत्
०३२७५ मुक्त्वा अध्यक्षस्मृताकारां संवित्तिं बुद्धिरत्र का
०३२७६ तांस्तानर्थानुपादाय सुखदुःखादिवेदनम्
०३२७६ एकमाविर्भवद्दृष्टं न दृष्टं त्वन्यदन्तरा
०३२७७ संसर्गादविभागश्चेदयोगोलकवह्निवत्
०३२७७ भेदाभेदव्यवस्था एवमुच्छिन्ना सर्ववस्तुषु
०३२७८ अभिन्नवेदनस्य ऐक्ये यन्न एवं तद्विभेदवत्
०३२७८ सिध्येदसाधनत्वे अस्य न सिद्धं भेदसाधनम्
०३२७९ भिन्नाभः सितदुःखादिरभिन्नो बुद्धिवेदने
०३२७९ अभिन्नाभे विभिन्ने चेद्भेदाभेदौ किमाश्रयौ
०३२८० तिरस्कृतानां पटुना अप्येकदा भेददर्शनात्
०३२८० प्रवाहे वित्तिभेदानां सिद्धा भेदव्यवस्थितिः
०३२८१ प्रागुक्तं योगिनां ज्ञानं तेषां तद्भावनामयम्
०३२८१ विधूतकल्पनाजालं स्पष्टमेव अवभासते
०३२८२ कामशोकभयोन्मादचौरस्वप्नाद्य्उपप्लुताः
०३२८२ अभूतानपि पश्यन्ति पुरतो अवस्थितानिव
०३२८३ न विकल्पानुबद्धस्य स्पष्टार्थप्रतिभासिता
०३२८३ स्वप्ने अपि स्मर्यते स्मार्तं च तत्तादृगर्थवत्
०३२८४ अशुभा पृथिवी कृत्स्नाद्य्अभूतमपि वर्ण्यते
०३२८४ स्पष्टाभं निर्विकल्पं च भावनाबलनिर्मितम्
०३२८५ तस्माद्भूतमभूतं वा यद्यदेव अभिभाव्यते
०३२८५ भावनापरिनिष्पत्तौ तत्स्फुटाकल्पधीफलम्
०३२८६ तत्र प्रमाणं संवादि यत्प्राङ्निर्णीतवस्तुवत्
०३२८६ तद्भावनाजं प्रत्यक्षमिष्टं शेषा उपप्लवाः
०३२८७ शब्दार्थग्राहि यद्यत्र तज्ज्ञानं तत्र कल्पना
०३२८७ स्वरूपं च न शब्दार्थस्तत्र अध्यक्षमतो अखिलम्
०३२८८ त्रिविधं कल्पनाज्ञानमाश्रयोपप्लवोद्भवम्
०३२८८ अविकल्पकमेकं च प्रत्यक्षाभं चतुर्विधम्
०३२८९ अनक्षजत्वसिद्ध्य्अर्थमुक्ते द्वे भ्रान्तिदर्शनात्
०३२८९ सिद्धानुमादिवचनं साधनाय एव पूर्वयोः
०३२९० संकेतसंश्रयान्यार्थसमारोपविकल्पने
०३२९० प्रत्यक्षासन्निवृत्तित्वात्कदाचिद्भ्रान्तिकारणम्
०३२९१ यथा एव इयं परोक्षार्थकल्पना स्मरणादिका
०३२९१ समयापेक्षिणी न अर्थं प्रत्यक्षं प्रत्यवस्यति
०३२९२ तथा अनुभूतस्मरणमन्तरेण घटादिषु
०३२९२ न प्रत्ययो अनुयंस्तच्च प्रत्यक्षात्परिहीयते
०३२९३ अपवादश्चतुर्थो अत्र तेन उक्तमुपघातजम्
०३२९३ केवलं तत्र तिमिरमुपघातोपलक्षणम्
०३२९४ मानसं तदपि इत्येके तेषां ग्रन्थो विरुध्यते
०३२९४ नीलद्विचन्द्रादिधियां हेतुरक्षाण्यपि इत्ययम्
०३२९५ पारंपर्येण हेतुश्चेदिन्द्रियज्ञानगोचरे
०३२९५ विचार्यमाणे प्रस्तावो मानसस्य इह कीदृशः
०३२९६ किं वा ऐन्द्रियं यदक्षाणां भावाभावानुरोधि चेत्
०३२९६ तत्तुल्यं विक्रियावच्चेत्सा इव इयं किं निषिध्यते
०३२९७ सर्पादिभ्रान्तिवच्च अस्याः स्यादक्षविकृतावपि
०३२९७ निवृत्तिर्न निवर्तेत निवृत्ते अप्यक्षविप्लवे
०३२९८ कदाचिदन्यसन्ताने तथा एव अप्येत वाचकैः
०३२९८ दृष्टस्मृतिमपेक्षेत न भासेत परिस्फुटम्
०३२९९ सुप्तस्य जाग्रतो वा अपि या एव धीः स्फुटभासिनी
०३२९९ सा निर्विकल्पोभयथा अप्यन्यथा एव विकल्पिका
०३३०० तस्मात्तस्य अविकल्पे अपि प्रामाण्यं प्रतिषिध्यते
०३३०० विसंवादात्तद्अर्थं च प्रत्यक्षाभं द्विधा उदितम्
०३३०१ क्रियासाधनमित्येव सर्वं सर्वस्य कर्मणः
०३३०१ साधनं न हि तत्तस्याः साधनं या क्रिया यतः
०३३०२ तत्र अनुभवमात्रेण ज्ञानस्य सदृशात्मनः
०३३०२ भाव्यं तेन आत्मना येन प्रतिकर्म विभज्यते
०३३०३ अनात्मभूतो भेदो अस्य विद्यमानो अपि हेतुषु
०३३०३ भिन्ने कर्मण्यभिन्नस्य न भेदेन नियामकः
०३३०४ तस्माद्यतो अस्य आत्मभेदो अस्य अधिगतिरित्ययम्
०३३०४ क्रियायाः कर्मनियमः सिद्धा सा तत्प्रसाधना
०३३०५ अर्थेन घटयत्येनां न हि मुक्त्वा अर्थरूपताम्
०३३०५ अन्यः स्वभेदाज्ज्ञानस्य भेदको अपि कथंचन
०३३०६ तस्मात्प्रमेयाधिगतेः साधनं मेयरूपता
०३३०६ साधने अन्यत्र तत्कर्मसम्बन्धो न प्रसिध्यति
०३३०७ सा च तस्य आत्मभूता एव तेन न अर्थान्तरं फलम्
०३३०७ दधानं तच्च तामात्मन्यर्थाधिगमनात्मना
०३३०८ सव्यापारमिव आभाति व्यापारेण स्वकर्मणि
०३३०८ तद्वशात्तद्व्यवस्थानादकारकमपि स्वयम्
०३३०९ यथा फलस्य हेतूनां सदृशात्मतया उद्भवात्
०३३०९ हेतुरूपग्रहो लोके क्रियावत्त्वे अपि कथ्यते
०३३१० आलोचनाक्षसम्बन्धविशेषणधियामतः
०३३१० न इष्टं प्रामाण्यमेतेषां व्यवधानात्क्रियां प्रति
०३३११ सर्वेषामुपयोगे अपि कारकाणां क्रियां प्रति
०३३११ यदन्त्यं भेदकं तस्यास्तत्साधकतमं मतम्
०३३१२ सर्वसामान्यहेतुत्वादक्षाणामस्ति न ईदृशम्
०३३१२ तद्भेदे अपि ह्यभिन्नस्य तस्य इदमिति तत्कुतः
०३३१३ एतेन शेषं व्याख्यातं विशेषणधियां पुनः
०३३१३ अताद्रूप्ये न भेदो अपि तद्वदन्यधियो अपि वा
०३३१४ न इष्टो विषयभेदो अपि क्रियासाधनयोर्द्वयोः
०३३१४ एकार्थत्वे द्वयं व्यर्थं न च स्यात्क्रमभाविता
०३३१५ साध्यसाधनताभावः सकृद्भावे धियो अंशयोः
०३३१५ तद्व्यवस्थाश्रयत्वेन साध्यसाधनसंस्थितिः
०३३१६ सर्वात्मना अपि सम्बद्धं कैश्चिदेव अवगम्यते
०३३१६ धर्मैः स नियमो न स्यात्सम्बन्धस्य अविशेषतः
०३३१७ तदभेदे अपि भेदो अयं यस्मात्तस्य प्रमाणता
०३३१७ संस्काराच्चेदताद्रूप्ये न तस्य अप्यव्यवस्थितेः
०३३१८ क्रियाकरणयोरैक्यविरोध इति चेदसत्
०३३१८ धर्मभेदाभ्युपगमाद्वस्त्व्अभिन्नमिति इष्यते
०३३१९ एवंप्रकारा सर्वा एव क्रियाकारकसंस्थितिः
०३३१९ भावे ह्यभिन्नाभिमतेष्वध्यारोपेण वृत्तितः
०३३२० का अर्थ संविद्यदेव इदं प्रत्यक्षं प्रतिवेदनम्
०३३२० तद्अर्थवेदनं केन ताद्रूप्याद्व्यभिचारि तत्
०३३२१ अथ सो अनुभवः क्व अस्य तदेव इदं विचार्यते
०३३२१ सरूपवन्ति तत्केन स्थूलाभासश्च ते अणवः
०३३२२ तन्न अर्थरूपता तस्य सत्यार्थाव्यभिचारिणी
०३३२२ तत्संवेदनभावस्य न समर्था प्रसाधने
०३३२३ तत्सारूप्यतदुत्पत्ती यदि संवेद्यलक्षणम्
०३३२३ संवेद्यं स्यात्समानार्थं विज्ञानं समनन्तरम्
०३३२४ इदं दृष्टं श्रुतं वेदमिति यत्र अवसायधीः
०३३२४ स तस्य अनुभवः सा एव प्रत्यासत्तिर्विचार्यते
०३३२५ दृश्यदर्शनयोर्येन तस्य तत्साधनं मतम्
०३३२५ तयोः सम्बन्धमाश्रित्य द्रष्टुरेष विनिश्चयः
०३३२६ आत्मा स तस्य अनुभवः स च न अन्यस्य कस्यचित्
०३३२६ प्रत्यक्षप्रतिवेद्यत्वमपि तस्य तदात्मता
०३३२७ न अन्यो अनुभाव्यस्तेन अस्ति तस्य न अनुभवो परः
०३३२७ तस्य अपि तुल्यचोद्यत्वात्स्वयं सा एव प्रकाशते
०३३२८ नीलादिरूपस्तस्य असौ स्वभावो अनुभवश्च सः
०३३२८ नीलाद्य्अनुभवः ख्यातः स्वरूपानुभवो अपि सन्
०३३२९ प्रकाशमानस्तादात्म्यात्स्वरूपस्य प्रकाशकः
०३३२९ यथा प्रकाशो अभिमतस्तथा धीरात्मवेदिनी
०३३३० तस्याश्च अर्थान्तरे वेद्ये दुर्घटौ वेद्यवेदकौ
०३३३० अवेद्यवेदकाकारा यथा भ्रान्तैर्निरीक्ष्यते
०३३३१ विभक्तलक्षणग्राह्यग्राहकाकारविप्लवा
०३३३१ तथा अकृतव्यवस्था इयं केशादिज्ञानभेदवत्
०३३३२ यदा तदा न संचोद्यग्राह्यग्राहकलक्षणा
०३३३२ तदा अन्यसंविदो अभावात्स्वसंवित्फलमिष्यते
०३३३३ यदि बाह्यो अनुभूयेत को दोषो न एव कश्चन
०३३३३ इदमेव किमुक्तं स्यात्स बाह्यो अर्थो अनुभूयेत
०३३३४ यदि बुद्धिस्तद्आकारा सा अस्त्याकारनिवेशिनी
०३३३४ सा बाह्यादन्यतो वा इति विचारमिदमर्हति
०३३३५ दर्शनोपाधिरहितस्य अग्रहात्तद्ग्रहे ग्रहात्
०३३३५ दर्शनं नीलनिर्भासं न अर्थो बाह्यो अस्ति केवलः
०३३३६ कस्यचित्किंचिदेव अन्तर्वासनायाः प्रबोधकम्
०३३३६ ततो धियां विनियमो न बाह्यार्थव्यपेक्षया
०३३३७ तस्माद्द्विरूपमस्त्येकं यदेवमनुभूयते
०३३३७ स्मर्यते च उभयाकारस्य अस्य संवेदनं फलम्
०३३३८ यदा निष्पन्नतद्भाव इष्टो अनिष्टो अपि वा परः
०३३३८ विज्ञप्तिहेतुर्विषयस्तस्याश्च अनुभवस्तथा
०३३३९ यदा सविषयं ज्ञानं ज्ञानांशे अर्थव्यवस्थितेः
०३३३९ तदा य आत्मानुभवः स एव अर्थविनिश्चयः
०३३४० यदि इष्टाकार आत्मा स्यादन्यथा वा अनुभूयते
०३३४० इष्टो अनिष्टो अपि वा तेन भवत्यर्थः प्रवेदितः
०३३४१ विद्यमाने अपि बाह्यार्थे यथानुभवमेव सः
०३३४१ निश्चितात्मा स्वरूपेण न अनेकात्मत्वदोषतः
०३३४२ यदि बाह्यं न विद्येत कस्य संवेदनं भवेत्
०३३४२ यद्यगत्या स्वरूपस्य बाह्यस्य एव न किं मतम्
०३३४३ अभ्युपाये अपि भेदेन न स्यादनुभवो द्वयोः
०३३४३ अदृष्टावरणान्नो चेन्न नामार्थवशा गतिः
०३३४४ तमनेकात्मकं भावमेकात्मत्वेन दर्शयेत्
०३३४४ तददृष्टं कथं नाम भवेदर्थस्य वेदकम्
०३३४५ इष्टानिष्टावभासिन्यः कल्पना न अक्षधीर्यदि
०३३४५ अनिष्टादावसन्धानं दृष्टं तत्र अपि चेतसाम्
०३३४६ तस्मात्प्रमेये बाह्ये अपि युक्तं स्वानुभवः फलम्
०३३४६ यतः स्वभावो अस्य यथा तथा एव अर्थविनिश्चयः
०३३४७ तदा अर्थाभासता एव अस्य प्रमाणं न तु सन्नपि
०३३४७ ग्राहकात्मा अपरार्थत्वाद्बाह्येष्वर्थेष्वपेक्ष्यते
०३३४८ यस्माद्यथा निविष्टो असावर्थात्मा प्रत्यये तथा
०३३४८ निश्चीयते निविष्टो असावेवमित्यात्मसंविदः
०३३४९ इत्यर्थसंवित्सा एव इष्टा यतो अर्थात्मा न दृश्यते
०३३४९ तस्या बुद्धिनिवेश्यार्थः साधनं तस्य सा क्रिया
०३३५० यथा निविशते सो अर्थः तथा हि स प्रकाशते
०३३५० अर्थस्थितेस्तदात्मत्वात्स्वविदप्यर्थविन्मता
०३३५१ तस्माद्विषयभेदो अपि न स्वसंवेदनं फलम्
०३३५१ उक्तं स्वभावचिन्तायां तादात्म्यादर्थसंविदः
०३३५२ तथा अवभासमानस्य तादृशो अन्यादृशो अपि वा
०३३५२ ज्ञानस्य हेतुरर्थो अपि इत्यर्थस्य इष्टा प्रमेयता
०३३५३ यथा कथंचिन्न अस्य अर्थरूपं युक्त्या अवभासिनः
०३३५४ अविभागो अपि बुद्ध्य्आत्मविपर्यासितदर्शनैः
०३३५४ ग्राह्यग्राहकसंवित्तिभेदवानिव लक्ष्यते
०३३५५ मन्त्राद्य्उपप्लुताक्षाणां यथा मृच्छकलादयः
०३३५५ अन्यथा एव अवभासन्ते तद्रूपरहिता अपि
०३३५६ तथा एव अदर्शनात्तेषामनुपप्लुतचक्षुषाम्
०३३५६ दूरे यथा वा मरुषु महानल्पो अपि दृश्यते
०३३५७ यथा अनुदर्शनं च इयं मेयमानफलस्थितिः
०३३५७ क्रियते अविद्यमाना अपि ग्राह्यग्राहकसंविदाम्
०३३५८ अन्यथा एकस्य भावस्य नानारूपावभासिनः
०३३५८ सत्यं कथं स्युराकारास्तदेकत्वस्य हानितः
०३३५९ अन्यस्य अन्यत्वहानेश्च न अभेदो अरूपदर्शनात्
०३३५९ रूपाभेदं हि पश्यन्ती धीरभेदं व्यवस्यति
०३३६० भावा येन निरूप्यन्ते तद्रूपं न अस्ति तत्त्वतः
०३३६० यस्मादेकमनेकं वा रूपं तेषां न विद्यते
०३३६१ साधर्म्यदर्शनाल्लोके भ्रान्तिर्न्नाम उपजायते
०३३६१ अतदात्मनि तादात्म्यव्यवसायेन न इह तत्
०३३६२ अदर्शनाज्जगत्यस्मिन्नेकस्य अपि तदात्मनः
०३३६२ अस्ति इयमपि या त्वन्तरुपप्लवसमुद्भवा
०३३६३ दोषोद्भवा प्रकृत्या सा वितथप्रतिभासिनी
०३३६३ अनपेक्षितसाधर्म्यदृग्आदिस्तैमिरादिवत्
०३३६४ तत्र बुद्धेः परिच्छेदो ग्राहकाकारसम्मतः
०३३६४ तादात्म्यादात्मवित्तस्य स तस्या साधनं ततः
०३३६५ तत्र आत्मविषये माने यथा रागादिवेदनम्
०३३६५ इयं सर्वत्र संयोज्या मानमेयफलस्थितिः
०३३६६ तत्र अप्यनुभवात्मत्वात्ते योग्याः स्वात्मसंविदि
०३३६६ इति सा योग्यता मानमात्मा मेयः फलं स्ववित्
०३३६७ ग्राहकाकारसंख्याता परिच्छेदात्मता आत्मनि
०३३६७ सा योग्यता इति च प्रोक्तं प्रमाणं स्वात्मवेदनम्
०३३६८ सर्वमेव हि विज्ञानं विषयेभ्यः समुद्भवत्
०३३६८ तद्अन्यस्य अपि हेतुत्वे कथं स्याद्विषयाकृतिः
०३३६९ यथा एव आहारकालादेर्हेतुत्वे अपत्यजन्मनि
०३३६९ पित्रोस्तदेकस्य आकारं धत्ते न अन्यस्य कस्यचित्
०३३७० तद्हेतुत्वेन तुल्ये अपि तद्अन्यविषयं मतम्
०३३७० विषयत्वं तद्अङ्गेन तद्अभावे न तद्भवेत्
०३३७१ अनर्थाकारशङ्का स्यादप्यर्थवति चेतसि
०३३७१ अतीतार्थग्रहे सिद्धे द्विरूपत्वात्मवेदने
०३३७२ नीलाद्य्आभासभेदित्वान्न अर्थो जातिरतद्वती
०३३७२ सा वा अनित्या न जातिः स्यान्नित्या वा जनिका कथम्
०३३७३ नामादिकं निषिद्धं प्राङ्न अयमर्थवतां क्रमः
०३३७३ इच्छामात्रानुबन्धित्वादर्थशक्तिर्न्न सिध्यति
०३३७४ स्मृतिश्च ईदृग्विधं ज्ञानं तस्याश्च अनुभवाद्भवः
०३३७४ स च अर्थाकाररहितः सा इदानीं तद्वती कथम्
०३३७५ न अर्थाद्भावस्तदा अभावात्स्यात्तथा अनुभवे अपि सः
०३३७५ आकारः स च न अर्थस्य स्पष्टाकारविवेकतः
०३३७६ व्यतिरिक्तं तमाकारं प्रतीयादपरस्तथा
०३३७६ नित्यमात्मनि सम्बन्धे प्रतीयात्कथितं च न
०३३७७ एका एकेन अभिसम्बन्धे प्रतिसन्धिर्न युज्यते
०३३७७ एकार्थाभिनिवेशात्मा प्रवक्तृश्रोतृचेतसोः
०३३७८ तदेकव्यवहारश्चेत्सादृश्यादतदाभयोः
०३३७८ भिन्नात्मार्थः कथं ग्राह्यस्तदा स्याद्धीरनर्थिका
०३३७९ तच्च अनुभवविज्ञानमुभयाङ्गावलम्बिना
०३३७९ एकाकारविशेषेण तज्ज्ञानेन अनुबध्यते
०३३८० अन्यथा ह्यतद्आकारं कथं ज्ञाने अधिरोहति
०३३८० एकाकारोत्तरं ज्ञानं तथा ह्युत्तरमुत्तरम्
०३३८१ तस्य अर्थरूपेण आकारावात्माकारश्च कश्चन
०३३८१ द्वितीयस्य तृतीयेन ज्ञानेन हि विविच्यते
०३३८२ अर्थकार्यतया ज्ञानस्मृतावर्थस्मृतेर्यदि
०३३८२ भ्रान्त्या सङ्कलनं ज्योतिर्मनस्कारे च सा भवेत्
०३३८३ सर्वेषामपि कार्याणां कारणैः स्यात्तथा ग्रहः
०३३८३ कुलालादिविवेकेन न स्मर्येत घटस्ततः
०३३८४ यस्मादतिशयाज्ज्ञानमर्थसंसर्गभाजनम्
०३३८४ सारूप्यात्तत्किमन्यत्स्याद्दृष्टेश्च यमलादिषु
०३३८५ आद्या अनुभयरूपत्वे ह्येकरूपे व्यवस्थितम्
०३३८५ द्वितीयं व्यतिरिच्येत न परामर्शचेतसा
०३३८६ अर्थसंकलनाश्लेषा धीर्द्वितीयावलम्बते
०३३८६ नीलादिरूपेण धियं भासमानां पुरस्ततः
०३३८७ अन्यथा ह्याद्यमेव एकं संयोज्येत अर्थसम्भवात्
०३३८७ ज्ञानं न अदृष्टसम्बन्धं पूर्वार्थेन उत्तरोत्तरम्
०३३८८ सकृत्संवेद्यमानस्य नियमेन धिया सह
०३३८८ विषयस्य ततो अन्यत्वं केन आकारेण सिध्यति
०३३८९ भेदश्च भ्रान्तिविज्ञानैर्दृश्येत इन्दाविव अद्वये
०३३८९ संवित्तिनियमो न अस्ति भिन्नयोर्नीलपीतयोः
०३३९० न अर्थो असंवेदनः कश्चिदनर्थस्य अपि वेदनम्
०३३९० दृष्टं संवेद्यमानं तत्तयोर्न अस्ति विवेकिता
०३३९१ तस्मादर्थस्य दुर्वारं ज्ञानकालावभासिनः
०३३९१ ज्ञानादव्यतिरेकित्वं हेतुभेदानुमा भवेत्
०३३९२ अभावादक्षबुद्धीनां सत्स्वप्यन्येषु हेतुषु
०३३९२ नियमं यदि न ब्रूयात्प्रत्ययात्समनन्तरात्
०३३९३ बीजादङ्कुरजन्माग्नेर्धूमात्सिद्धिरतीदृशी
०३३९३ बाह्यार्थाश्रयिणी या अपि कारकज्ञापकस्थितिः
०३३९४ सा अपि तद्रूपनिर्भासास्तथा नियतसंगमाः
०३३९४ बुद्धिराश्रित्य कल्प्येत यदि किं वा विरुध्यते
०३३९५ अनग्निजन्यो धूमः स्यात्तत्कार्यात्कारणे अगतिः
०३३९५ न स्यात्कारणतायां वा कुत एकान्ततो गतिः
०३३९६ तत्र अपि धूमाभासा धीः प्रबोधपटुवासनाम्
०३३९६ गमयेदग्निनिर्भासां धियमेव न पावकम्
०३३९७ तद्योग्यवासनागर्भ एव धूमावभासिनीम्
०३३९७ व्यनक्ति चित्तसन्तानो धियं धूमो अग्नितस्ततः
०३३९८ अस्त्येष विदुषां वादो बाह्यं त्वाश्रित्य वर्ण्यते
०३३९८ द्वैरूप्यं सहसंवित्तिनियमात्तच्च सिध्यते
०३३९९ ज्ञानमिन्द्रियभेदेन पटुमन्दाविलादिकाम्
०३३९९ प्रतिभासभिदामर्थे बिभ्रदेकत्र दृश्यते
०३४०० अर्थस्य अभिन्नरूपत्वादेकरूपं भवेन्मनः
०३४०० सर्वं तद्अर्थमर्थाच्चेत्तस्य न अस्ति तद्आभता
०३४०१ अर्थाश्रयेण उद्भवतस्तद्रूपमनुक्रुवतः
०३४०१ तस्य केनचिदंशेन परतो अपि भिदा भवेत्
०३४०२ तथा ह्याश्रित्य पितरं तद्रूपो अपि सुतः पितुः
०३४०२ भेदं केनचिदंशेन कुतश्चिदवलम्बते
०३४०३ मयूरचन्द्रकाकारं नीललोहितभास्वरम्
०३४०३ सम्पश्यन्ति प्रदीपादेर्मण्डलं मन्दचक्षुषः
०३४०४ तस्य तद्बाह्यरूपत्वे का प्रसन्नेक्षणे अक्षमा
०३४०४ भूतं पश्यंश्च तद्दर्शी कथं च उपहतेन्द्रियः
०३४०५ शोधितं तिमिरेण अस्य व्यक्तं चक्षुरतीन्द्रियम्
०३४०५ पश्यतो अन्याक्षदृश्ये अर्थे तद्अव्यक्तं कथं पुनः
०३४०६ आलोकाक्षमनस्कारादन्यस्य एकस्य गम्यते
०३४०६ शक्तिर्हेतुस्ततो न अन्यो अहेतुश्च विषयः कथम्
०३४०७ स एव यदि धीहेतुः किं प्रदीपमपेक्षते
०३४०७ दीपमात्रेण सद्भावादुभयं न अपि कारणम्
०३४०८ दूरासन्नादिभेदेन व्यक्ताव्यक्तं न युज्यते
०३४०८ तत्स्यादालोकभेदाच्चेत्तत्पिधानापिधानयोः
०३४०९ तुल्या दृष्टिरदृष्टिर्वा सूक्ष्मो अंशस्तस्य कश्चन
०३४०९ आलोकेन न मन्देन दृश्यते अतो भिदा यदि
०३४१० एकत्वे अर्थस्य बाह्यस्य दृश्यादृश्यभिदा कुतः
०३४१० अनेकत्वे अणुशो भिन्नो दृश्यादृश्यभिदा कुतः
०३४११ मान्द्यपाटावभेदेन भासो बुद्धिभिदा यदि
०३४११ भिन्ने अन्यस्मिन्नभिन्नस्य कुतो भेदेन भासनम्
०३४१२ मन्दं तदपि तेजः किमावृत्तेरिह सा न किम्
०३४१२ तनुत्वात्तेजसो अप्येतदस्त्यन्यत्र अप्यतानवम्
०३४१३ अत्यासन्ने च सुव्यक्तं तेजस्तत्स्यादतिस्फुटम्
०३४१३ तत्र अप्यदृष्टमाश्रित्य भवेद्रूपान्तरं यदि
०३४१४ अन्योन्यावरणात्तेषां स्यात्तेजो विहतिस्ततः
०३४१४ तत्र एकमेव दृश्येत तस्य अनावरणे सकृत्
०३४१५ पश्येत्स्फुटास्फुटं रूपमेको अदृष्टेन वारणे
०३४१५ अर्थानर्थौ न येन स्तस्तद्अदृष्टं करोति किम्
०३४१६ तस्मात्संविद्यथाहेतु जायमानार्थसंश्रयात्
०३४१६ प्रतिभासभिदां धत्ते शेषाः कुमतिदुर्नयाः
०३४१७ ज्ञानशब्दप्रदीपानां प्रत्यक्षस्य इतरस्य वा
०३४१७ जनकत्वेन पूर्वेषां क्षणिकानां विनाशतः
०३४१८ व्यक्तिः कुतो असतां ज्ञानादन्यस्य अनुपकारिणः
०३४१८ व्यक्तौ व्यज्येत सर्वो अर्थस्तद्हेतोर्नियमो यदि
०३४१९ न एषा अपि कल्पना ज्ञाने ज्ञानं त्वर्थावभासतः
०३४१९ तं व्यनक्ति इति कथ्येत तद्अभावे अपि तत्कृतम्
०३४२० न आकारयति च अन्यो अर्थो अनुपकारात्सहोदितः
०३४२० व्यक्तो न आकारयन् ज्ञानं स्वाकारेण कथं भवेत्
०३४२१ वज्रोपलादिरप्यर्थः स्थिरः सो अन्यानपेक्षणात्
०३४२१ सकृत्सर्वस्य जनयेज्ज्ञानानि जगतः समम्
०३४२२ क्रमाद्भवन्ति तान्यस्य सहकार्य्उपकारतः
०३४२२ आहुः प्रतिक्षणं भेदं स दोषो अत्र अपि पूर्ववत्
०३४२३ संवेदनस्य तादात्म्ये न विवादो अस्ति कस्यचित्
०३४२३ तस्य अर्थरूपता सिद्धा सा अपि सिध्यति संस्मृतेः
०३४२४ भेदेन अननुभूतेस्भिन्नविभक्ते स्वगोचरैः
०३४२४ एवमेतन्न खल्वेवमिति सा स्यान्न भेदिनी
०३४२५ न च अनुभवमात्रेण कश्चिद्भेदो विवेचकः
०३४२५ विवेकिनी न च अस्पष्टभेदे धीर्यमलादिवत्
०३४२६ द्वैरूप्यसाधनेन अपि प्रायः सिद्धं स्ववेदनम्
०३४२६ स्वरूपभूताभासस्य तदा संवेदनेक्षणात्
०३४२७ धिया अतद्रूपया ज्ञाने निरुद्धे अनुभवः कुतः
०३४२७ स्वं च रूपं न सा वेत्ति इत्युत्सन्नो अनुभवो अर्थिनः
०३४२८ बहिर्मुखं च तज्ज्ञानं भात्यर्थप्रतिभासवत्
०३४२८ बुद्धेश्च ग्राहिका बुद्धिर्नित्यमन्तर्मुखात्मनि
०३४२९ यो यस्य विषयाभासस्तं वेत्ति न तदित्यपि
०३४२९ प्राप्ता का संविदन्या अस्ति ताद्रूप्यादिति चेन्मतम्
०३४३० प्राप्तं संवेदनं सर्वसदृशानां परस्परम्
०३४३० बुद्धिः सरूपा तद्विच्चेत्न इदानीं वित्सरूपिका
०३४३१ स्वयं सो अनुभवस्तस्या न स सारूप्यकारणः
०३४३१ क्रियाकर्मव्यवस्थायास्तल्लोके स्यान्निबन्धनम्
०३४३२ स्वभावभूततद्रूपसंविदारोपविप्लवात्
०३४३२ नीलादेरनुभूताख्या न अनुभूतेः परात्मनोः
०३४३३ धियो नीलादिरूपत्वे बाह्यो अर्थः किं प्रमाणकः
०३४३३ धियो अनीलादिरूपत्वे स तस्य अनुभवः कथम्
०३४३४ यदा संवेदनात्मत्वं न सारूप्यनिबन्धनम्
०३४३४ सिद्धं तत्स्वत एव अस्य किमर्थेन उपनीयते
०३४३५ सर्वात्मना हि सारूप्ये ज्ञानमज्ञानतां व्रजेत्
०३४३५ साम्ये केनचिदङ्गेन स्यात्सर्वं सर्ववेदनम्
०३४३६ यथा नीलादिरूपत्वान्नीलाद्य्अनुभवो मतः
०३४३६ तथा अनुभवरूपत्वात्तस्य अप्यनुभवो भवेत्
०३४३७ न अनुभूतो अनुभव इत्यर्थवत्तद्विनिश्चयः
०३४३७ तस्माददोष इति चेत्न अर्थे अप्यस्त्येष सर्वदा
०३४३८ कस्माद्वा अनुभवे न अस्ति सति सत्तानिबन्धने
०३४३८ अपि च इदं यदाभाति दृश्यमाने सितादिके
०३४३९ पुंसां सिताद्य्अभिव्यक्तिरूपं संवेदनं स्फुटम्
०३४३९ तत्किं सिताद्य्अभिव्यक्तेः पररूपमथ आत्मनः
०३४४० पररूपे अप्रकाशायां व्यक्तौ व्यक्तं कथं सितम्
०३४४० ज्ञानं व्यक्तिर्न सा व्यक्ता इत्यव्यक्तमखिलं जगत्
०३४४१ व्यक्तेर्व्यक्त्य्अन्तरव्यक्तावपि दोषप्रसङ्गतः
०३४४१ दृष्ट्या च अज्ञातसम्बन्धं विशिनष्टि तया कथम्
०३४४२ यस्माद्द्वयोरेकगतौ न द्वितीयस्य दर्शनम्
०३४४२ द्वयोः संसृष्टयोर्दृष्टौ स्याद्दृष्टमिति निश्चयः
०३४४३ सरूपं दर्शनं यस्य दृश्यते अन्येन चेतसा
०३४४३ दृष्टाख्या तत्र चेत्सिद्धं सारूप्ये अस्य स्ववेदनम्
०३४४४ अथ आत्मरूपन्नो वेत्ति पररूपस्य वित्कथम्
०३४४४ सारूप्याद्वेदनाख्या च प्रागेव प्रतिपादिता
०३४४५ दृष्टयोरेव सारूप्यग्रहो अर्थं च न दृष्टवान्
०३४४५ प्राक्कथं दर्शनेन अस्य सारूप्यं सो अध्यवस्यति
०३४४६ सारूप्यमपि न इच्छेद्यः तस्य न उभयदर्शनम्
०३४४६ तदा अर्थो ज्ञानमिति च ज्ञाते च इति गता कथा
०३४४७ अथ स्वरूपं सा तर्हि स्वयमेव प्रकाशते
०३४४७ यत्तस्यामप्रकाशायामर्थः स्यादप्रकाशितः
०३४४८ एतेन अनात्मवित्पक्षे सर्वार्थादर्शनेन ये
०३४४८ अप्रत्यक्षां धियं प्राहुस्ते अपि निर्वर्णितोत्तराः
०३४४९ आश्रयालम्बनाभ्यासभेदाद्भिन्नप्रवृत्तयः
०३४४९ सुखदुःखाभिलाषादिभेदा बुद्धय एव ताः
०३४५० प्रत्यक्षास्तद्विविक्तं च न अन्यत्किंचिद्विभाव्यते
०३४५० यत्तज्ज्ञानं परो अप्येनां भुञ्जीत अन्येन विद्यदि
०३४५१ तज्जा तत्प्रतिभासा वा यदि धीर्वेत्ति न अपरा
०३४५१ आलम्बमानस्य अन्यस्य अप्यस्त्यवश्यमिदं द्वयम्
०३४५२ अथ न उत्पद्यते तस्मान्न च तत्प्रतिभासिनी
०३४५२ सा धीर्न्निर्विषया प्राप्ता सामान्यं च तद्अग्रहे
०३४५३ न गृह्यत इति प्रोक्तं न च तद्वस्तु किंचन
०३४५३ तस्मादर्थावभासो असौ न अन्यस्तस्या धियस्ततः
०३४५४ सिद्धे प्रत्यक्षभावात्मविदौ गृह्णाति तत्पुनः
०३४५४ न अध्यक्षमिति चेदेष कुतो भेदः समर्थयोः
०३४५५ अदृष्टैकार्थयोगादेः संविदो नियमो यदि
०३४५५ सर्वथा अन्यो न गृह्णीयात्संविद्भेदो अप्यपोदितः
०३४५६ येषां च योगिनो अन्यस्य प्रत्यक्षेण सुखादिकम्
०३४५६ विदन्ति तुल्यानुभवास्तद्वत्ते अपि स्युरातुराः
०३४५७ विषयेन्द्रियसम्पाताभावात्तेषां तद्उद्भवम्
०३४५७ न उदेति दुःखमिति चेत्न वै दुःखसमुद्भवः
०३४५८ दुःखासंवेदनं किं तु दुःखज्ञानसमुद्भवः
०३४५८ न हि दुःखाद्य्असंवेद्यं पीडानुग्रहकारणम्
०३४५९ भासमानं स्वरूपेण पीडा दुःखं स्वयं यदा
०३४५९ न तद्आलम्बनं ज्ञानं न तदा एवं प्रयुज्यते
०३४६० भिन्ने ज्ञानस्य सर्वस्य तेन आलम्बनवेदने
०३४६० अर्थसारूप्यमालम्ब आत्मा वित्तिः स्वयं स्फुटः
०३४६१ अपि च अध्यक्षता अभावे धियः स्याल्लिङ्गतो गतिः
०३४६१ तच्च अक्षमर्थो धीः पूर्वो मनस्कारो अपि वा भवेत्
०३४६२ कार्यकारणसामग्र्यामस्यां सम्बन्धिना अपरम्
०३४६२ सामर्थ्यादर्शनात्तत्र न इन्द्रियं व्यभिचारतः
०३४६३ तथा अर्थो धीमनस्कारौ ज्ञानं तौ च न सिध्यतः
०३४६३ न अप्रसिद्धस्य लिङ्गत्वं व्यक्तिरर्थस्य चेन्मता
०३४६४ लिङ्गं सा एव ननु ज्ञानं व्यक्तो अर्थो अनेन वर्णितः
०३४६४ व्यक्तावननुभूतायां तद्व्यक्तत्वाविनिश्चयात्
०३४६५ अथ अर्थस्य एव कश्चित्स विशेषो व्यक्तिरिष्यते
०३४६५ न अनुत्पादव्ययवतो विशेषो अर्थस्य कश्चन
०३४६६ तदिष्टौ वा प्रतिज्ञानं क्षणभङ्गः प्रसज्यते
०३४६६ स च ज्ञातो अथवा अज्ञातो भवेज्ज्ञातस्य लिङ्गता
०३४६७ यदि ज्ञाते अपरिच्छिन्ने ज्ञातो असाविति तत्कुतः
०३४६७ ज्ञातत्वेन अपरिच्छिन्नमपि तद्गमकं कथम्
०३४६८ अदृष्टदृष्टयो अन्येन द्रष्टा दृष्टा न हि क्वचित्
०३४६८ विशेषः सो अन्यदृष्टावप्यस्ति इति स्यात्स्वधीगतिः
०३४६९ तस्मादनुमितिर्बुद्धेः स्वधर्मनिरपेक्षिणः
०३४६९ केवलान्न अर्थधर्मात्कः स्वधर्मः स्वधियो परः
०३४७० यः प्रत्यक्षो धियो हेतुः तुल्यकारणजन्मनः
०३४७० तस्य भेदः कुतो बुद्धेर्व्यभिचार्य्अन्यजश्च सः
०३४७१ रूपादीन् पञ्च विषयानि इन्द्रियाण्युपलम्भनम्
०३४७१ मुक्त्वा न कार्यमपरं तस्याः समुपलभ्यते
०३४७२ तत्र अत्यक्षं द्वयं पञ्चस्वर्थेष्वेको अपि न ईक्ष्यते
०३४७२ रूपदर्शनतो जातो यो अन्यथा व्यस्तसम्भवः
०३४७३ यदेवमप्रतीतं तल्लिङ्गमित्यप्यलौकिकम्
०३४७३ विद्यमाने अपि लिङ्गे तां तेन सार्धमपश्यतः
०३४७४ कथं प्रतीतिलिङ्गं हि न अदृष्टस्य प्रकाशकम्
०३४७४ तत एव अस्य लिङ्गात्प्राक्प्रसिद्धेरुपवर्णने
०३४७५ दृष्टान्तान्तरसाध्यत्वं तस्य अपि इत्यनवस्थितिः
०३४७५ इत्यर्थस्य धियः सिद्धिः न अर्थात्तस्याः कथंचन
०३४७६ तद्अप्रसिद्धावर्थस्य स्वयमेव अप्रसिद्धितः
०३४७६ प्रत्यक्षां च धियं दृष्ट्वा तस्याश्च इष्टाभिधादिकम्
०३४७७ परचित्तानुमानं च न स्यादात्मन्यदर्शनात्
०३४७७ सम्बन्धस्य मनोबुद्धावर्थलिङ्गाप्रसिद्धितः
०३४७८ प्रकाशिता कथं वा स्यात्बुद्धिर्बुद्ध्य्अन्तरेण वः
०३४७८ अप्रकाशात्मनोः सा स्याद्व्यङ्ग्यव्यञ्जकता कुतः
०३४७९ विषयस्य कथं व्यक्तिः प्रकाशे रूपसंक्रमात्
०३४७९ स च प्रकाशस्तद्रूपः स्वयमेव प्रकाशते
०३४८० तथा अभ्युपगमे बुद्धेः बुद्धौ बुद्धिः स्ववेदिका
०३४८० सिद्धा अन्यथा तुल्यधर्मा विषयो अपि धिया सह
०३४८१ इति प्रकाशरूपा नः स्वयं धीः सम्प्रकाशते
०३४८१ अन्यो अस्यां रूपसंक्रान्त्या प्रकाशः सम्प्रकाशते
०३४८२ सादृश्ये अपि हि धीरन्या प्रकाश्या न तया मता
०३४८२ स्वयं प्रकाशनादर्थस्तद्रूपेण प्रकाशते
०३४८३ यथा प्रदीपयोर्दीपघटयोश्च तद्आश्रयः
०३४८३ व्यङ्ग्यव्यञ्जकभावेन व्यवहारः प्रतन्यते
०३४८४ विषयेन्द्रियमात्रेण न दृष्टमिति निश्चयः
०३४८४ तस्माद्यतो अयं तस्य अपि वाच्यमन्यस्य दर्शनम्
०३४८५ स्मृतेरप्यात्मवित्सिद्धा ज्ञानस्य अन्येन वेदने
०३४८५ दीर्घादिग्रहणं न स्याद्बहुमात्रानवस्थितेः
०३४८६ अवस्थितावक्रमायां सकृदाभासनान्मतौ
०३४८६ वर्णः स्यादक्रमो दीर्घः क्रमवानक्रमां कथम्
०३४८७ उपकुर्यादसंश्लिष्यन् वर्णभागः परस्परम्
०३४८७ अक्रमेण ग्रहादन्तक्रमवद्धीश्च नो भवेत्
०३४८८ आन्त्यं पूर्वस्थितादूर्ध्वं वर्धमानो ध्वनिर्भवेत्
०३४८९ स्थाने स्वयं न नश्येत्सा पश्चादप्यविशेषतः
०३४८९ दोषो अयं सकृदुत्पन्नाक्रमवर्णस्थितावपि
०३४९० सकृद्यत्नोद्भवाद्व्यर्थः स्याद्यत्नश्च उत्तरोत्तरः
०३४९० व्यक्तावप्येष वर्णानां दोषः समनुषज्यते
०३४९१ अनेकया तद्ग्रहणे या अन्त्या धीः सा अनुभूयते
०३४९१ न दीर्घग्राहिका सा च तन्न स्याद्दीर्घधीस्मृतिः
०३४९२ पृथक्पृथक्च बुद्धीनां संवित्तौ तद्ध्वनिः श्रुतेः
०३४९२ अविच्छिन्नाभता न स्याद्घटनं च निराकृतम्
०३४९३ विच्छिन्नं शृण्वतो अप्यस्य यद्यविच्छिन्नविभ्रमः
०३४९३ ह्रस्वद्वयोच्चारणे अपि स्यादविच्छिन्नविभ्रमः
०३४९४ विच्छिन्ने दर्शने च अक्षादविच्छिन्नाधिरोपणम्
०३४९४ न अक्षात्सर्वाक्षबुद्धीनां वितथत्वप्रसङ्गतः
०३४९५ सर्वान्त्यो अपि हि वर्णात्मा निमेषतुलितस्थितिः
०३४९५ स च क्रमादनेकाणुसम्बन्धेन नितिष्ठति
०३४९६ एकाण्व्अत्ययकालश्च कालो अल्पीयान् क्षणो मतः
०३४९६ बुद्धिश्च क्षणिका तस्मात्क्रमाद्वर्णान् प्रपद्यते
०३४९७ इति वर्णेषु रूपादावविच्छिन्नावभासिनी
०३४९७ विच्छिन्ना अप्यन्यया बुद्धिः सर्वा स्याद्वितथार्थिका
०३४९८ घटनं यच्च भावानामन्यत्र इन्द्रियविभ्रमात्
०३४९८ भेदालक्षणविभ्रान्तं स्मरणं तद्विकल्पकम्
०३४९९ तस्य स्पष्टावभासित्वं जल्पसंसर्गिणः कुतः
०३४९९ न अक्षग्राह्ये अस्ति शब्दानां योजना इति विवेचितम्
०३५०० विच्छिन्नं पश्यतो अप्यक्षैर्घटयेद्यदि कल्पना
०३५०० अर्थस्य तत्संवित्तेश्च सततं भासमानयोः
०३५०१ बाधके असति सन्न्याये विच्छिन्न इति तत्कुतः
०३५०१ बुद्धीनां शक्तिनियमादिति चेत्स कुतो मतः
०३५०२ युगपद्बुद्ध्य्अदृष्टेश्चेत्तदेव इदं विचार्यते
०३५०२ तासां समानजातीये सामर्थ्यनियमो भवेत्
०३५०३ तथा हि सम्यक्लक्ष्यन्ते विकल्पाः क्रमभाविनः
०३५०३ एतेन यः समक्षे अर्थे प्रत्यभिज्ञानकल्पनाम्
०३५०४ स्पष्टावभासाअं प्रत्यक्षां कल्पयेत्सो अपि वारितः
०३५०४ केशगोलकदीपादावपि स्पष्टावभासनात्
०३५०५ प्रतीतभेदे अप्यध्यक्षा धीः कथं तादृशी भवेत्
०३५०५ तस्मान्न प्रत्यभिज्ञानाद्वर्णाद्य्एकत्वनिश्चयः
०३५०६ पूर्वानुभूतस्मरणात्तद्धर्मारोपणाद्विना
०३५०६ स एव अयमिति ज्ञानं न अस्ति तच्च अक्षजे कुतः
०३५०७ न च अर्थज्ञानसंवित्त्योर्युगपत्सम्भवो यतः
०३५०७ लक्ष्यते प्रतिभासौ द्वौ न अर्थार्थज्ञानयोः पृथक्
०३५०८ न ह्यर्थाभासि च ज्ञानमर्थो बाह्यश्च केवलः
०३५०८ एकाकारमतिग्राह्ये भेदाभावप्रसङ्गतः
०३५०९ सूपलक्ष्येण भेदेन यौ संवित्तौ न लक्षितौ
०३५०९ अर्थार्थप्रत्ययौ पश्चात्स्मर्येते तौ पृथक्कथम्
०३५१० क्रमेण अनुभवोत्पादे अप्यर्थार्थमनसोरयम्
०३५१० प्रतिभासस्य नानात्वचोद्यदोषो दुरुद्धरः
०३५११ अर्थसंवेदनं तावत्ततो अर्थाभासवेदनम्
०३५११ न हि संवेदनं शुद्धं भवेदर्थस्य वेदनम्
०३५१२ तथा हि नीलाद्य्आकार एक एकं च वेदनम्
०३५१२ लक्ष्यते न तु नीलाभे वेदने वेदनं परम्
०३५१३ ज्ञानान्तरेण अनुभवो भवेत्तत्र अपि च स्मृतिः
०३५१३ दृष्टा तद्वेदनं केन तस्य अप्यन्येन चेदिमाम्
०३५१४ मालां ज्ञानविदां को अयं जनयत्यनुबन्धिनीम्
०३५१४ पूर्वा धीः सा एव चेन्न स्यात्संचारो विषयान्तरे
०३५१५ तां ग्राह्यलक्षणप्राप्तामासन्नां जनिकां धियम्
०३५१५ अगृहीत्वा उत्तरं ज्ञानं गृह्णीयादपरं कथम्
०३५१६ आत्मनि ज्ञानजनने स्वभावे नियतां च ताम्
०३५१६ को नाम अन्यो विबध्नीयाद्बहिर्अङ्गे अन्तरङ्गिकाम्
०३५१७ बाह्यः संनिहितो अप्यर्थः तां विबन्धुं हि न प्रभुः
०३५१७ धियं न अनुभवेत्कश्चिदन्यथा अर्थस्य संनिधौ
०३५१८ न च संनिहितार्था अस्ति दशा काचिदतो धियः
०३५१८ उत्सन्नमूला स्मृतिरप्युत्सन्ना इत्युज्ज्वलं मतम्
०३५१९ अतीतादिविकल्पानां येषां न अर्थस्य संनिधिः
०३५१९ संचारकारणाभावादुत्सीदेदर्थचिन्तनम्
०३५२० आत्मनि ज्ञानजनने शक्तिसंक्षयतः शनैः
०३५२० विषयान्तरसंचारो यदि सा एव अर्थधीः कुतः
०३५२१ शक्तिक्षये पूर्वधियः न हि धीः प्राग्धिया विना
०३५२१ अन्यार्थासक्तिविगुणे ज्ञाने ज्ञानोदयागतेः
०३५२२ सकृद्विजातीयजातावप्येकेन पटीयसा
०३५२२ चित्तेन आहितवैगुण्यादालयान्न अन्यसम्भवः
०३५२३ न अपेक्षेत अन्यथा साम्यं मनोवृत्तेर्मनो अन्तरम्
०३५२३ मनोज्ञानक्रमोत्पत्तिरप्यपेक्षा प्रसाधनी
०३५२४ एकत्वान्मनसो अन्यस्मिन् सक्तस्य अन्यागतेर्यदि
०३५२४ ज्ञानान्तरस्य अनुदयो न कदाचित्सहोदयात्
०३५२५ समवृत्तौ च तुल्यत्वात्सर्वदा अन्यागतिर्भवेत्
०३५२५ जन्म च आत्ममनो योगमात्रजानां सकृद्भवेत्
०३५२६ एका एव चेत्क्रिया एकः स्यात्किं दीपो अनेकदर्शनः
०३५२६ क्रमेण अपि न शक्तं स्यात्पश्चादप्यविशेषतः
०३५२७ अनेन देह पुरुषावुक्तौ संस्कारतो यदि
०३५२७ नियमः स कुतः पश्चाद्बुद्धेश्चेदस्तु सम्मतम्
०३५२८ न ग्राह्यता अन्या जननाज्जननं ग्राह्यलक्षणम्
०३५२८ अग्राह्यं न हि तेजो अस्ति न च सौक्ष्म्याद्य्अनंशके
०३५२९ ग्राह्यताशक्तिहानिः स्यान्न अन्यस्य जननात्मनः
०३५२९ ग्राह्यताया न खल्वन्यज्जननं ग्राह्यलक्षणे
०३५३० साक्षान्न ह्यन्यथा बुद्धे रूपादिरुपकारकः
०३५३० ग्राह्यतालक्षणादन्यस्तद्भावनियमो अस्य कः
०३५३१ बुद्धेरपि तदस्ति इति सा अपि तत्त्वे व्यवस्थिता
०३५३१ ग्राह्योपादानसंवित्ती चेतसो ग्राह्यलक्षणम्
०३५३२ रूपादेश्चेतसश्च एवमविशुद्धधियं प्रति
०३५३२ ग्राह्यलक्षणचिन्ता इयमचिन्त्या योगिनां गतिः
०३५३३ तत्र सूक्ष्मादिभावेन ग्राह्यमग्राह्यतां व्रजेत्
०३५३३ रूपादिबुद्धेः किं जातं पश्चाद्यत्प्राङ्न विद्यते
०३५३४ सति स्वधीग्रहे तस्मात्सा एव अनन्तरहेतुता
०३५३४ चेतसो ग्राह्यता सा एव ततो न अर्थान्तरा गतिः
०३५३५ नानैकशक्त्य्अभावे अपि भावो नानैककार्यकृत्
०३५३५ प्रकृत्या एव इति गदितं नानैकस्मान्न चेद्भवेत्
०३५३६ न किंचिदेकमेकस्मात्सामग्र्याः सर्वसम्भवः
०३५३६ एकं स्यादपि सामग्रयोरित्युक्तं तदनेककृत्
०३५३७ अर्थं पूर्वं च विज्ञानं गृह्णीयाद्यदि धीः परा
०३५३७ पूर्वापरार्थभासित्वाच्चिन्तादावेकचेतसि
०३५३८ अभिलापद्वयं नित्यं स्याद्दृष्टक्रममक्रमम्
०३५३८ द्विर्द्विरेकं च भासेत भासनादात्मतद्विदोः
०३५३९ विषयान्तरसंचारे यद्यन्त्यं न अनुभूयते
०३५३९ परानुभूतिवत्सर्वाननुभूतिः प्रसज्यते
०३५४० आत्मानुभूतं प्रत्यक्षं न अनुभूतं परैर्यदि
०३५४० आत्मानुभूतिः सा सिद्धा कृतो येन एवमुच्यते
०३५४१ व्यक्तिहेत्व्अप्रसिद्धिः स्यान्न व्यक्तेर्व्यक्तमिच्छतः
०३५४१ व्यक्त्य्असिद्धावपि व्यक्तं यदि व्यक्तमिदं जगत्
०४००१ परस्य प्रतिपाद्यत्वाददृष्टो अपि स्वयं परैः
०४००१ दृष्टः साधनमित्येके तत्क्षेपाय आत्मदृग्वचः
०४००२ अनुमाविषये न इष्टं परीक्षितपरिग्रहात्
०४००२ वाचः प्रामाण्यमस्मिन् हि न अनुमानं प्रवर्तते
०४००३ बाधनाय आगमस्य उक्तेः साधनस्य परं प्रति
०४००३ सो अप्रमाणं तदा असिद्धं तत्सिद्धमखिलं ततः
०४००४ तद्आगमवतः सिद्धं यदि कस्य क आगमः
०४००४ बाध्यमानः प्रमाणेन स सिद्धः कथमागमः
०४००५ तद्विरुद्धाभ्युपगमस्तेन एव च कथं भवेत्
०४००५ तद्अन्योपगमे तस्य त्यागाङ्गस्य अप्रमाणता
०४००६ तत्कस्मात्साधनं न उक्तं स्वप्रतीतिर्यदुद्भवा
०४००६ युक्त्या यया आगमो ग्राह्यो ग्राहिका अस्य अपि सा न किम्
०४००७ प्राकृतस्य सतः प्राग्यैः प्रतिपत्त्य्अक्षसम्भवौ
०४००७ साधनैः साधनान्यर्थशक्तिज्ञाने अस्य तान्यलम्
०४००८ विच्छिन्नानुगमा ये च सामान्येन अप्यगोचराः
०४००८ साध्यसाधनचिन्ता अस्ति न तेष्वर्थेषु काचन
०४००९ पुंसामभिप्रायवशात्तत्त्वातत्त्वव्यवस्थितौ
०४००९ लुप्तौ हेतुतद्आभासौ तस्य वस्त्व्असमाश्रयात्
०४०१० सन्नर्थो ज्ञानसापेक्षो न असन् ज्ञानेन साधकः
०४०१० सतो अपि वस्त्व्असंश्लिष्टा असंगत्या सदृशी गतिः
०४०११ लिङ्गं स्वभावः कार्यं वा दृश्यादर्शनमेव वा
०४०११ सम्बद्धं वस्तुतः सिद्धं तदसिद्धं किमात्मनः
०४०१२ परेण अप्यन्यतो गन्तुमयुक्तं परकल्पितैः
०४०१२ प्रसङ्गो द्वयसम्बन्धादेकाभावे अन्यहानये
०४०१३ तद्अर्थग्रहणं शब्दकल्पनारोपितात्मनाम्
०४०१३ अलिङ्गत्वप्रसिद्ध्य्अर्थमर्थादर्थप्रसिद्धितः
०४०१४ कल्पनागमयोः कर्तुरिच्छामात्रानुरोधतः
०४०१४ वस्तुनश्च अन्यथा अभावात्कल्पिता व्यभिचारिणः
०४०१५ अर्थादर्थगतेः शक्तिः पक्षहेत्व्अभिधानयोः
०४०१५ न अर्थे तेन तयोर्न्न अस्ति स्वतः साधनसंस्थितिः
०४०१६ तत्पक्षवचनं वक्तुरभिप्रायनिवेदने
०४०१६ प्रमाणं संशयोत्पत्तेः ततः साक्षान्न साधनम्
०४०१७ साध्यस्य एव अभिधानेन पारंपर्येण न अप्यलम्
०४०१७ शक्तस्य सूचकं हेतुवचो अशक्तमपि स्वयम्
०४०१८ हेत्व्अर्थविषयत्वेन तद्अशक्तोक्तिरीरिता
०४०१८ शक्तिस्तस्य अपि चेधेतुवचनस्य प्रवर्तनात्
०४०१९ तत्संशयेन जिज्ञासोर्भवेत्प्रकरणाश्रयः
०४०१९ विपक्षोपगमे अप्येतत्तुल्यमित्यनवस्थितिः
०४०२० अन्तरङ्गं तु सामर्थ्यं त्रिषु रूपेषु संस्थितम्
०४०२० तत्र स्मृतिसमाधानं तद्वचस्य इव संस्थितम्
०४०२१ अख्यापिते हि विषये हेतुवृत्तेरसम्भवात्
०४०२१ विषयख्यापनादेव सिद्धौ चेत्तस्य शक्तता
०४०२२ व्याप्तिपूर्वे विना अप्यस्मात्कृतकः शब्द ईदृशः
०४०२२ सर्वे अनित्या इति प्रोक्ते अप्यर्थात्तन्नाशधीर्भवेत्
०४०२३ अनुक्तावपि पक्षस्य सिद्धेरप्रतिबन्धतः
०४०२३ त्रिष्वन्यतमरूपस्य एव अनुक्तिर्न्यूनता उदिता
०४०२४ साध्योक्तिं वा प्रतिज्ञां स वदन् दोषैर्न युज्यते
०४०२४ साधनाधिकृतेरेव हेत्वाभासप्रसङ्गतः
०४०२५ अविशेषोक्तिरप्येकजातीये संशयावहा
०४०२५ अन्यथा सर्वसाध्योक्तेः प्रतिज्ञात्वं प्रसज्यते
०४०२६ सिद्धोक्तेः साधनत्वाच्चेत्परस्य अपि न दुष्यते
०४०२६ इदानीं साध्यनिर्देशः साधनावयवः कथम्
०४०२७ साभासोक्त्य्आद्य्उपक्षेपपरिहारविडम्बना
०४०२७ असम्बद्धा तथा ह्येष न न्याय इति सूचितम्
०४०२८ गम्यार्थत्वे अपि साध्योक्तेरसम्मोहाय लक्षणम्
०४०२८ तच्चतुर्लक्षणं रूपनिपातेष्टस्वयम्पदैः
०४०२९ असिद्धासाधनार्थोक्तवाद्य्अभ्युपगमग्रहः
०४०२९ अनुक्तो अपि इच्छया व्याप्तः साध्य आत्मार्थवन्मतः
०४०३० सर्वान्येष्टनिवृत्तावप्याशङ्कास्थानवारणम्
०४०३० वृत्तौ स्वयं श्रुतेः प्राह कृता च एषा तद्अर्थिका
०४०३१ विशेषस्तद्व्यपेक्षातः कथितो धर्मधर्मिणोः
०४०३१ अनुक्तावपि वाञ्छाया भवेत्प्रकरणाद्गतिः
०४०३२ अनन्वयो अपि दृष्टान्ते दोषस्तस्य यथोदितः
०४०३२ आत्मा परश्चेत्सो असिद्ध इति तत्र इष्टघातकृत्
०४०३३ साधनं यद्विवादे न न्यस्तं तच्चेन्न साध्यते
०४०३३ किं साध्यमन्यथा अनिष्टं भवेद्वैफल्यमेव वा
०४०३४ सद्वितीयप्रयोगेषु निरन्वयविरुद्धते
०४०३४ एतेन कथिते साध्यं सामान्येन अथ सम्मतम्
०४०३५ तदेव अर्थान्तराभावाद्देहानाप्तौ न सिध्यते
०४०३५ वाच्यं शून्यं प्रलपतां तदेतज्जाड्यचिन्तितम्
०४०३६ तुल्यं नाशे अपि चेच्शब्दघटभेदेन कल्पने
०४०३६ न सिद्धेन विनाशेन तद्वतः साधनाद्ध्वनेः
०४०३७ तथा अर्थान्तरभावे स्यात्तद्वान् कुम्भो अप्यनित्यता
०४०३७ विशिष्टा ध्वनिना अन्वेति नो चेन्न अयोगवारणात्
०४०३८ द्विविधो हि व्यवच्छेदो वियोगापरयोगयोः
०४०३८ व्यवच्छेदादयोगे तु न अन्येन अनन्वयागमः
०४०३९ सामान्यमेव तत्साध्यं न च सिद्धप्रसाधनम्
०४०३९ विशिष्टं धर्मिणा तच्च न निरन्वयदोषवत्
०४०४० एतेन धर्मिधर्माभ्यां विशिष्टौ धर्मधर्मिणौ
०४०४० प्रत्याख्यातौ निराकुर्वन् धर्मिण्येवमसाधनात्
०४०४१ समुदायापवादो हि न धर्मिणि विरुध्यते
०४०४१ साध्यं यतस्तथा न इष्टं साध्यो धर्मो अत्र केवलः
०४०४२ एकस्य धर्मिणः शास्त्रे नानाधर्मस्थितावपि
०४०४२ साध्यः स्यादात्मना एव इष्ट इत्युपात्ता स्वयंश्रुतिः
०४०४३ शास्त्राभ्युपगमादेव सर्वादानात्प्रबाधने
०४०४३ तत्र एकस्य अपि दोषः स्याद्यदि हेतुप्रतिज्ञयोः
०४०४४ शब्दनाशे प्रसाध्ये स्याद्गन्धे भूगुणताक्षतेः
०४०४४ हेतुर्विरुद्धो अप्रकृतेर्नो चेदन्यत्र सा समा
०४०४५ अथ अत्र धर्मी प्रकृतस्तत्र शास्त्रार्थबाधनम्
०४०४५ अथ वादीष्टतां ब्रूयाद्धर्मिधर्मादिसाधनैः
०४०४६ कैश्चित्प्रकरणैरिच्छा भवेत्सा गम्यते च तैः
०४०४६ बलात्तव इच्छा इयमिति व्यक्तमीश्वरचेष्टितम्
०४०४७ वदन्न कार्यलिङ्गां तां व्यभिचारेण बाध्यते
०४०४७ अनान्तरीयके च अर्थे बाधिते अन्यस्य का क्षतिः
०४०४८ उक्तं च न आगमापेक्षमनुमानं स्वगोचरे
०४०४८ सिद्धं तेन सुसिद्धं तन्न तदा शास्त्रमीक्ष्यते
०४०४९ वादत्यागस्तदा स्याच्चेन्न तदा अनभ्युपायतः
०४०४९ उपायो ह्यभ्युपाये अयमनङ्गं स तदा अपि सन्
०४०५० तथा विशुद्धे विषयद्वये शास्त्रपरिग्रहम्
०४०५० चिकीर्षोः स हि कालः स्यात्तदा शास्त्रेण बाधनम्
०४०५१ तद्विरोधेन चिन्तायास्तत्सिद्धार्थेष्वयोगतः
०४०५१ तृतीयस्थानसंक्रान्तौ न्यायः शास्त्रपरिग्रहः
०४०५२ तत्र अपि साध्यधर्मस्य सम्बद्धस्य एव बाधनम्
०४०५२ परिहार्यं न च अन्येषामनवस्थाप्रसङ्गतः
०४०५३ केन इयं सर्वचिन्तासु शास्त्रं ग्राह्यमिति स्थितिः
०४०५३ कृता इदानीमसिद्धान्तैर्ग्राह्यो धूमेन न अनलः
०४०५४ रिक्तस्य जन्तोज्जातस्य गुणदोषमपश्यतः
०४०५४ विलब्धा बत केन अमी सिद्धान्तविषमग्रहाः
०४०५५ यदि साधन एकत्र सर्वं शास्त्रं निदर्शने
०४०५५ दर्शयेत्साधनं स्यादित्येषा लोकोत्तरा स्थितिः
०४०५६ असम्बद्धस्य धर्मस्य किमसिद्धौ न सिध्यति
०४०५६ हेतुस्तत्साधनाय उक्तः किं दुष्टस्तत्र सिध्यति
०४०५७ धर्माननुपनीय एव दृष्टान्ते धर्मिणो अखिलान्
०४०५७ वाग्धूमादेर्जनो अन्वेति चैतन्यदहनादिकम्
०४०५८ स्वभावं कारणं वा अर्थो अव्यभिचारेण साधयन्
०४०५८ कस्यचिद्वादबाधायां स्वभावान्न निवर्तते
०४०५९ प्रपद्यमानश्च अन्यस्तं नान्तरीयकमीप्सितैः
०४०५९ साध्यार्थैर्हेतुना तेन कथमप्रतिपादितः
०४०६० उक्तो अनुक्तो अपि चेधेतुर्विरोधो वादिनो अत्र किम्
०४०६० न हि तस्य उक्तिदोषेण स जातः शास्त्रबाधनम्
०४०६१ बाधकस्य अभिधानाच्चेद्दोषो यदि वदेन्न सः
०४०६१ किं न बाधेत सो अकुर्वन्न युक्तं केन दुष्यति
०४०६२ अन्येषु हेत्वाभासेषु स्वेष्टस्य एव अप्रसाधनात्
०४०६२ दुष्येद्व्यर्थाभिधानेन न अत्र तस्य प्रसाधनात्
०४०६३ यदि किंचित्क्वचिच्शास्त्रे न युक्तं प्रतिषिध्यते
०४०६३ ब्रुवाणो युक्तमप्यन्यदिति राजकुलस्थितिः
०४०६४ सर्वानर्थान् समीकृत्य वक्तुं शक्यं न साधनम्
०४०६४ सर्वत्र तेन उत्सन्ने अयं साध्यसाधनसंस्थितिः
०४०६५ विरुद्धयोरेकधर्मिण्ययोगादस्तु बाधनम्
०४०६५ विरुद्धैकान्तिकेन अत्र तद्वदस्ति विरोधिता
०४०६६ अबाध्यबाधकत्वे अपि तयोः शास्त्रार्थविप्लवात्
०४०६६ असम्बन्धे अपि बाधा चेत्स्यात्सर्वं सर्वबाधकम्
०४०६७ सम्बन्धस्तेन तत्र एव बाधनादस्ति चेदसत्
०४०६७ हेतोः सर्वस्य चिन्त्यत्वात्स्वसाध्ये गुणदोषयोः
०४०६८ नान्तरीयकतासाध्ये सम्बन्धः सा इह न ईक्ष्यते
०४०६८ केवलं शास्त्रपीडा इह दोषः सा अन्यकृते समा
०४०६९ शास्त्राभ्युपगमात्साध्यः शास्त्रदृष्टो खिलो यदि
०४०६९ प्रतिज्ञा असिद्धदृष्टान्तहेतुवादः प्रसज्यते
०४०७० उक्तयोः साधनत्वेन नो चेदीप्सितवादतः
०४०७० न्यायप्राप्तं न साध्यत्वं वचनाद्विनिवर्तते
०४०७१ अनीप्सितमसाध्यं चेद्वादिना अन्यो अप्यनीप्सितः
०४०७१ धर्मो असाध्यस्तदा असाध्यं बाधमानं विरोधि किम्
०४०७२ पक्षलक्षणबाह्यार्थः स्वयं शब्दो अप्यनर्थकः
०४०७२ शास्त्रेष्विच्छाप्रवृत्त्य्अर्थो यदि शङ्का कुतो अन्वियम्
०४०७३ सो अनिषिद्धः प्रमाणेन गृह्णन् केन निवार्यते
०४०७३ निषिद्धश्चेत्प्रमाणेन वाचा केन प्रवर्त्यते
०४०७४ पूर्वमप्येष सिद्धान्तं स्वेच्छया एव गृहीतवान्
०४०७४ कथंचिदन्यं स पुनर्ग्रहीतुं लभते न किम्
०४०७५ दृष्टेर्विप्रतिपत्तीनामत्र अकर्षीत्स्वयं श्रुतिम्
०४०७५ इष्टाक्षतिमसाध्यत्वमनवस्थां च दर्शयन्
०४०७६ समयाहितभेदस्य परिहारेण धर्मिणः
०४०७६ प्रसिद्धस्य गृहीत्य्अर्थं जगाद अन्यः स्वयंश्रुतिम्
०४०७७ विचारप्रस्तुतेरेव प्रसिद्धः सिद्ध आश्रयः
०४०७७ स्वेच्छाकल्पितभेदेषु पदार्थेष्वविवादतः
०४०७८ असाध्यतामथ प्राह सिद्धादेशेन धर्मिणः
०४०७८ स्वरूपेण एव निर्देश्य इति अनेन एव तद्गतम्
०४०७९ सिद्धसाधनरूपेण निर्देशस्य हि सम्भवे
०४०७९ साध्यत्वेन एव निर्देश्य इति इदं फलवद्भवेत्
०४०८० अनुमानस्य सामान्यविषयवं च वर्णितम्
०४०८० इह एवं न ह्यनुक्ते अपि किंचित्पक्षे विरुध्यते
०४०८१ कुर्याच्चेद्धर्मिणं साध्यं ततः किं तन्न शक्यते
०४०८१ कस्माधेत्व्अन्वयाभावान्न च दोषस्तयोरयम्
०४०८२ उत्तरावयवापेक्षो न दोषः पक्ष इष्यते
०४०८२ तथा हेत्व्आदिदोषो अपि पक्षदोषः प्रसज्यते
०४०८३ सर्वैः पक्षस्य बाधातस्तस्मात्तन्मात्रलिङ्गिनः
०४०८३ पक्षदोषा मता न अन्ये प्रत्यक्षादिविरोधवत्
०४०८४ हेत्व्आदिलक्षणैर्बाध्यं मुक्त्वा पक्षस्य लक्षणम्
०४०८४ उच्यते परिहारार्थमव्याप्तिव्यतिरेकयोः
०४०८५ स्वयं निपातरूपाख्या व्यतिरेकस्य बाधिकाः
०४०८५ सह अनिराकृतेन इष्टश्रुतिरव्याप्तिबाधनी
०४०८६ साध्याभ्युपगमः पक्षलक्षणं तेष्वपक्षता
०४०८६ निराकृते बाधनतः शेषे अलक्षणवृत्तितः
०४०८७ स्वयमिष्टाभिधानेन गतार्थे अप्यवधारणे
०४०८७ कृत्यान्तेन अभिसम्बन्धादुक्तं कालान्तरच्छिदे
०४०८८ इह अनङ्गमिषेर्न्निष्ठा तेन ईप्सितपदे पुनः
०४०८८ अङ्गमेव तथा असिद्धहेत्व्आदि प्रतिषिध्यते
०४०८९ अवाचकत्वाच्च अयुक्तं तेन इष्टं स्वयमात्मना
०४०८९ अनपेक्ष्य अखिलं शास्त्रं तदभीष्टस्य साध्यता
०४०९० तेन अनभीष्टसंसृष्टस्य इष्टस्य अपि हि बाधने
०४०९० यथा साध्यमबाधातः पक्षहेतू न दुष्यतः
०४०९१ अनिषिद्धः प्रमाणाभ्यां स च उपगम इष्यते
०४०९१ सन्दिग्धे हेतुवचनाद्व्यस्तो हेतोरनाश्रयः
०४०९२ अनुमानस्य भेदेन सा बाधा उक्ता चतुर्विधा
०४०९२ तत्र अभ्युपायः कार्याङ्गं स्वभावाङ्गं जगत्स्थितिः
०४०९३ आत्मापरोधाभिमतो भूतनिश्चययुक्तवाक्
०४०९३ आप्तः स्ववचनं शास्त्रं च एवमुक्तं समत्वतः
०४०९४ यथा आत्मनो अप्रमाणत्वे वचनं न प्रवर्तते
०४०९४ शास्त्रदृष्टे तथा न अर्थे विचारस्तदनाश्रये
०४०९५ तत्प्रस्तावाश्रयत्वे हि शास्त्रं बाधकमित्यमुम्
०४०९५ वक्तुमर्थं स्ववाचा अस्य सहोक्तिः साम्यदृष्टये
०४०९६ उदाहरणमप्यत्र सदृशं तेन वर्णितम्
०४०९६ प्रमाणानामभावे हि शास्त्रवाचोरयोगतः
०४०९७ स्ववाग्विरोधे विस्पष्टमुदाहरणमागमे
०४०९७ दिङ्मात्रदर्शनं तत्र प्रेत्यधर्मो सुखप्रदः
०४०९८ शास्त्रिणो अप्यतदालम्बे विरुद्धोक्तौ तु वस्तुनि
०४०९८ न बाधा प्रतिबन्धः स्यात्तुल्यकक्ष्यतया द्वयोः
०४०९९ यथा स्ववाचि तच्च अस्या तदा स्ववचनात्मकम्
०४०९९ तयोः प्रमाणं यस्य अस्ति तत्स्यादन्यस्य बाधकम्
०४१०० प्रतिज्ञामनुमानं वा प्रतिज्ञापेतयुक्तिका
०४१०० तुल्यकक्ष्या यथार्थं वा बाधेत कथमन्यथा
०४१०१ प्रामाण्यमागमानां च प्रागेव विनिवारितम्
०४१०१ अभ्युपायविचारेषु तस्माद्दोषो अयमिष्यते
०४१०२ तस्माद्विषयभेदस्य दर्शनाय पृथक्कृतः
०४१०२ अनुमानाबहिर्भूतो अप्यभ्युपायः प्रबाधनात्
०४१०३ अन्यथा अतिप्रसङ्गः स्याद्व्यर्थता वा पृथक्कृतेः
०४१०३ भेदो वाङ्मात्रवचने प्रतिबन्धः स्ववाच्यपि
०४१०४ तेन अभ्युपगमाच्शास्त्रं प्रमाणं सर्ववस्तुषु
०४१०४ बाधकं यदि न इच्छेत्स बाधकं किं पुनर्भवेत्
०४१०५ स्ववाग्विरोधो अभेदः स्यात्स्ववाक्शास्त्रविरोधयोः
०४१०५ पुरुषेच्छा कृता च अस्य परिपूर्णा प्रमाणता
०४१०६ तस्मात्प्रसिद्धेष्वर्थेषु शास्त्रत्यागे अपि न क्षतिः
०४१०६ परोक्षेष्वागमानिष्टौ न चिन्ता एव प्रवर्तते
०४१०७ विरोधोद्भावनप्राया परीक्षा अप्यत्र तद्यथा
०४१०७ अधर्ममूलं रागादि स्नानं च अधर्मशोधनम्
०४१०८ शास्त्रं यत्सिद्धया युक्त्या स्ववाचा च न बाध्यते
०४१०८ दृष्टे अदृष्टे अपि तद्ग्राह्यमिति चिन्ता प्रवर्तते
०४१०९ अर्थेष्वप्रतिषिद्धत्वात्पुरुषेच्छानुरोधिनः
०४१०९ इष्टशब्दाभिधेयत्वस्य आप्तो अत्र अक्षतवाग्जनः
०४११० उक्तः प्रसिद्धशब्देन धर्मस्तद्व्यवहारजः
०४११० प्रत्यक्षादिमिति मानश्रुत्य्आरोपेण सूचितः
०४१११ तद्आश्रयभुवामिच्छावर्तित्वादनिषेधिनाम्
०४१११ कृतानामकृतानां वा योग्यं विश्वं स्वभावतः
०४११२ अर्थमात्रानुरोधिन्या भाविन्या भूतया अपि वा
०४११२ बाध्यते प्रतिरुन्धानः शब्दयोग्यतया तया
०४११३ तद्योग्यताबलादेव वस्तुतो घटितो ध्वनिः
०४११३ सर्वो अस्यामप्रतीते अपि तस्मिंस्तत्सिद्धता ततः
०४११४ असाधारणता न स्यात्बाधाहेतोरिह अन्यथा
०४११४ तन्निषेधो अनुमानात्स्याच्शब्दार्थे अनक्षवृत्तितः
०४११५ असाधारणता तत्र हेतूनां यत्र न अन्वयि
०४११५ सत्त्वमित्यभ्युदाहारो हेतोरेवं फलो मतः
०४११६ संकेतसंश्रयाः शब्दाः स च इच्छामात्रसंश्रयः
०४११६ न असिद्धिः शब्दसिद्धानामिति शब्दप्रसिद्धवाक्
०४११७ अनुमानप्रसाध्येषु विरुद्धाव्यभिचारिणः
०४११७ अभावं दर्शयत्येवं प्रतीतेरनुमा त्वतः
०४११८ अथवा ब्रुवतो लोकस्य अनुमा अभाव उच्यते
०४११८ किं तेन भिन्नविषया प्रतीतिरनुमानतः
०४११९ तेन अनुमानाद्वस्तूनां सद्असत्तानुरोधिनः
०४११९ भिन्नस्य अतद्वशाद्वृत्तिस्तदिच्छाजा इति सूचितम्
०४१२० चन्द्रतां शशिनो अनिच्छन् कां प्रतीतिं स वाञ्छति
०४१२० इति तं प्रत्यदृष्टान्तं तद्असाधारणं मतम्
०४१२१ न उदाहरणमेव इदमधिकृत्य इदमुच्यते
०४१२१ लक्षणत्वात्तथा अवृक्षो धात्री इत्युक्तौ च बाधनात्
०४१२२ अत्र अपि लोके दृष्टत्वात्कर्पूररजतादिषु
०४१२२ समयाद्वर्तमानस्य का असाधारणता अभिधा
०४१२३ यदि तस्य क्वचित्सिध्येत्सिद्धं वस्तुबलेन तत्
०४१२३ प्रतीतिसिद्धोपगमे अशशिन्यप्यनिवारणम्
०४१२४ तस्य वस्तुनि सिद्धस्य शशिन्यप्यनिवारणम्
०४१२४ तद्वस्त्व्अभावे शशिनि वारणे अपि न दुष्यति
०४१२५ तस्मादवस्तुनियतसंकेतध्वनिभाविनाम्
०४१२५ योग्याः पदार्था धर्माणामिच्छाया अनिरोधनात्
०४१२६ तां योग्यतां निरुन्धानं संकेताप्रतिषेधजा
०४१२६ प्रतिहन्ति प्रतीताख्या योग्यता विषया अनुमा
०४१२७ शब्दानामर्थनियमः संकेतानुविधायिनाम्
०४१२७ न इत्यनेन उक्तमत्र एषां प्रतिषेधो विरुध्यते
०४१२८ नैमित्तिक्याः श्रुतेरर्थमर्थं वा पारमार्थिकम्
०४१२८ शब्दानां प्रतिरुन्धानो न बाध्यस्तेन वर्णितः
०४१२९ तस्माद्विषयभेदस्य दर्शनाय पृथक्कृता
०४१२९ अनुमानाबहिर्भूता प्रतीतिरपि पूर्ववत्
०४१३० सिद्धयोः पृथग्आख्याने दर्शयंश्च प्रयोजनम्
०४१३० एते सहेतुके प्राह न अनुमाध्यक्षबाधने
०४१३१ तत्र अप्यध्यक्षबाधायां नानारूपतया ध्वनौ
०४१३१ प्रसिद्धस्य श्रुतौ रूपं यदेव प्रतिभासते
०४१३२ अद्वयं शबलाभासस्य अदृष्टेर्बुद्धिजन्मनः
०४१३२ तद्अर्थार्थोक्तिरस्य एव क्षेपे अध्यक्षेण बाधनम्
०४१३३ तदेव रूपं तत्र अर्थः शेषं व्यावृत्तिलक्षणम्
०४१३३ अवस्तुरूपं सामान्यमतस्तन्न अक्षगोचरः
०४१३४ तेन सामान्यधर्माणामप्रत्यक्षत्वसिद्धितः
०४१३४ प्रतिक्षेपे अप्यबाधा इति श्रावणोक्त्या प्रकाशितम्
०४१३५ सर्वथा अवाच्यरूपत्वात्सिद्ध्या तस्य समाश्रयात्
०४१३५ बाधनात्तद्बलेन उक्तः श्रवणेन अक्षगोचरः
०४१३६ सर्वत्र वादिनो धर्मो यः स्वसाध्यतया ईप्सितः
०४१३६ तद्धर्मवति बाधा स्यान्न अन्यधर्मेण धर्मिणि
०४१३७ अन्यथा अस्य उपरोधः को बाधिते अन्यत्र धर्मिणि
०४१३७ गतार्थे लक्षणे न अस्मिन् स्वधर्मिवचनं पुनः
०४१३८ बाधायां धर्मिणो अपि स्यात्बाधा इत्यस्य प्रसिद्धये
०४१३८ आश्रयस्य विरोधेन तद्आश्रितविरोधनात्
०४१३९ अन्यथा एवंविधो धर्मः साध्य इत्यभिधानतः
०४१३९ तद्बाधामेव मन्येत स्वधर्मिवचनं ततः
०४१४० नन्वेतदप्यर्थसिद्धं सत्यं केचित्तु धर्मिणः
०४१४० केवलस्य उपरोधे अपि दोषवत्तामुपागताः
०४१४१ यथा परैरनुत्पाद्या पूर्वरूपन्न खादिकम्
०४१४१ सकृच्शब्दाद्य्अहेतुत्वादित्युक्ते प्राह दूषकः
०४१४२ तद्वद्वस्तुस्वभावो असन् धर्मी व्योमादिरित्यपि
०४१४२ न एवमिष्टस्य साध्यस्य बाधा क्वचन विद्यते
०४१४३ द्वयस्य अपि हि साध्यत्वे साध्यधर्मोपरोधि यत्
०४१४३ बाधनं धर्मिणस्तत्र बाधा इत्येतेन वर्णितम्
०४१४४ तथा एव धर्मिणो अप्यत्र साध्यत्वात्केवलस्य न
०४१४४ यद्येवमत्र बाधा स्यात्न अन्यानुत्पाद्यशक्तिकः
०४१४५ सकृच्शब्दाद्य्अहेतुत्वात्सुखादिरिति पूर्ववत्
०४१४५ विरोधिता भवेतत्र हेतुरैकान्तिको यदि
०४१४६ क्रमक्रिया अनित्यतयोरविरोधाद्विपक्षतः
०४१४६ व्यावृत्तेः संशयादेष शेषवद्भेद इष्यते
०४१४७ स्वयमिष्टो यतो धर्मः साध्यस्तस्मात्तद्आश्रयः
०४१४७ बाध्यो न केवलो न अन्यसंश्रयो वा इति सूचितम्
०४१४८ स्वयं श्रुत्या अन्यधर्माणां बाधा अबाधा इति कथ्यते
०४१४८ तथा स्वधर्मिणा अन्यस्य धर्मिणो अपि इति कथ्यते
०४१४९ सर्वसाधनदोषेण पक्ष एव उपरुध्यते
०४१४९ तथा अपि पक्षदोषत्वं प्रतिज्ञामात्रसंज्ञिनः
०४१५० उत्तरावयवापेक्षो यो दोषः सो अनुबध्यते
०४१५० तेन इत्युक्तमतो अपक्षदोषो असिद्धाश्रयादिकम्
०४१५१ धर्मिधर्मविशेषाणां स्वरूपस्य च धर्मिणः
०४१५१ बाधासाध्याङ्गभूतानामनेन एव उपदर्शिता
०४१५२ तत्र उदाहृतिदिङ्मात्रमुच्यते अर्थस्य दृष्टये
०४१५२ द्रव्यलक्षणयुक्तो अन्यः संयोगे अर्थो अस्ति दृष्टिभाक्
०४१५३ अदृश्यस्य अविशिष्टस्य प्रतिज्ञा निष्प्रयोजना
०४१५३ इष्टो ह्यवयवी कार्यं दृष्ट्या अदृश्येष्वसम्भवी
०४१५४ अविशिष्टस्य च अन्यस्य साधने सिद्धसाधनम्
०४१५४ गुरुत्वाधोगती स्यातां यद्यसौ स्यात्तुलानतिः
०४१५५ तन्निर्गुणक्रियस्तस्मात्समवायि न कारणम्
०४१५५ तत एव न दृश्यो असावदृष्टेः कार्यरूपयोः
०४१५६ तद्बाधान्यविशेषस्य नान्तरीयकभाविनः
०४१५६ आ सूक्ष्माद्द्रव्यमालायास्तुल्यत्वादंशुपातवत्
०४१५७ द्रव्यान्तरगुरुत्वस्य गतिर्न्न इत्यपरो अब्रवीत्
०४१५७ तस्य क्रमेण संयुक्ते पांशुराशौ सकृद्युते
०४१५८ भेदः स्याद्गौरवे तस्मात्पृथक्सह च तोलिते
०४१५८ क्रमेण माषकादीनां संख्यासाम्यं न युज्यते
०४१५९ सर्षपादा महाराशेरुत्तरोत्तरवृद्धिमत्
०४१५९ गुरुत्वं कार्यमालाय यदि न एव उपलक्ष्यते
०४१६० आ सर्षपाद्गुरुत्वं तद्दुर्लक्षितमनल्पकम्
०४१६० तौल्यं तत्कारणं कार्यगौरवानुपलक्षणात्
०४१६१ नन्वदृष्टो अंशुवत्सो अर्थो न च तत्कार्यमीक्ष्यते
०४१६१ गुरुत्वागतिवत्सर्वतद्गुणानुपलक्षणात्
०४१६२ माषकादेरनाधिक्यमनतिः सा उपलक्षणम्
०४१६२ यथास्वमक्षेण अदृष्टे रूपादावधिकाधिके
०४१६३ अभ्युपायः स्ववाग्आदिबाधायाः सम्भवेन तु
०४१६३ उदाहरणमप्यन्यद्दिशा गम्यं यथोक्तया
०४१६४ त्रिकालविषयत्वात्तु कृत्यानामतथात्मकम्
०४१६४ तथा परं प्रतिन्यस्तं साध्यं न इष्टं तदा अपि तत्
०४१६५ प्रत्यायनाधिकारे तु सर्वासिद्धावरोधिनी
०४१६५ तस्मात्साध्यश्रुतिर्न्न इष्टं विशेषमवलम्बते
०४१६६ तेन अप्रसिद्धदृष्टान्तहेतूदाहरणं कृतम्
०४१६६ अन्यथा शशशृङ्गादौ सर्वासिद्धे अपि साध्यता
०४१६७ सर्वस्य च अप्रसिद्धत्वात्कथंचित्तेन न क्षमः
०४१६७ कर्मादिभेदोपक्षेपपरिहाराविवेचने
०४१६८ प्राग्असिद्धस्वभावत्वात्साध्यावयव इत्यसत्
०४१६८ तुल्यसिद्धान्तता ते हि येन उपगमलक्षणाः
०४१६९ समुदायस्य साध्यत्वे अप्यन्योन्यस्य विशेषणम्
०४१६९ साध्यं द्वयं तदा असिद्धं हेतुदृष्टान्तलक्षणम्
०४१७० असम्भवात्साध्यशब्दो धर्मिवृत्तिर्यदि इष्यते
०४१७० शास्त्रेण अलं यथायोगं लोक एव प्रवर्तताम्
०४१७१ साधनाख्यानसामर्थ्यात्तद्अर्थे साध्यता गता
०४१७१ हेत्व्आदिलक्षणैर्व्याप्तेरनाशङ्क्यं च साधनम्
०४१७२ पूर्वावधारणे तेन प्रतिज्ञालक्षणाभिधा
०४१७२ व्यर्था व्याप्तिफला सा उक्तिः सामर्थ्याद्गम्यते ततः
०४१७३ विरुद्धता इष्टासम्बन्धो अनुपकारसहास्थिती
०४१७३ एवं सर्वाङ्गदोषाणां प्रतिज्ञादोषता भवेत्
०४१७४ पक्षदोषः परापेक्षो न इति च प्रतिपादितम्
०४१७४ इष्टासम्भव्य्असिद्धश्च स एव स्यात्निराकृतः
०४१७५ अनित्यत्वसहेतुत्वे शब्द एवं प्रकीर्तयेत्
०४१७५ दृष्टान्ताख्यानतो अन्यत्किमस्त्यत्र अर्थानुदर्शनम्
०४१७६ विशेषे भिन्नमाख्याय सामान्यस्य अनुवर्तने
०४१७६ न तद्व्याप्तेः फलं वा किं सामान्येन अनुवर्तने
०४१७७ स्यान्निराकरणं शब्दे स्थितेन एव इत्यतो अब्रवीत्
०४१७७ विरुद्धविषये अन्यस्मिन् वदन्नाह अन्यतां श्रुतेः
०४१७८ सा च भेदाप्रतिक्षेपात्सामान्यानां न विद्यते
०४१७८ वृक्षो न शिंशपा एव इति यथा प्रकरणे क्वचित्
०४१७९ सर्वश्रुतेरेकवृत्तिर्न्निषेधः स्यान्न तावता
०४१८० ज्ञाप्यज्ञापकयोर्भेदाद्धर्मिणो हेतुभाविनः
०४१८० असिद्धेर्ज्ञापकत्वस्य धर्म्य्असिद्धः स्वसाधने
०४१८१ धर्मधर्मिविवेकस्य सर्वभावेष्वसिद्धितः
०४१८१ सर्वत्र दोषस्तुल्यश्चेन्न संवृत्या विशेषतः
०४१८२ परमार्थविचारेषु तथाभूतप्रसिद्धितः
०४१८२ तत्त्वान्यत्वं पदार्थेषु सांवृतेषु निषिध्यते
०४१८३ अनुमानानुमेयार्थव्यवहारस्थितिस्त्वियम्
०४१८३ भेदं प्रत्ययसंसिद्धमवलम्ब्य च कल्प्यते
०४१८४ यथास्वं भेदनिष्ठेषु प्रत्ययेषु विवेकिनः
०४१८४ धर्मी धर्माश्च भासन्ते व्यवहारस्तद्आश्रयः
०४१८५ व्यवहारोपनीतो अत्र स एव अश्लिष्टभेदधीः
०४१८५ साध्यः साधनतां नीतस्तेन असिद्धः प्रकाशितः
०४१८६ भेदसामान्ययोर्धर्मभेदादङ्गाङ्गिता ततः
०४१८६ यथा अनित्यः प्रयत्नोत्थः प्रयत्नोत्थतया ध्वनिः
०४१८७ पक्षाङ्गत्वे अप्यबाधत्वान्न असिद्धिर्भिन्नधर्मिणि
०४१८७ यथा अश्वो न विषाणित्वादेष पिण्डो विषाणवान्
०४१८८ साध्यकालाङ्गता वा न निवृत्तेरुपलक्ष्य तत्
०४१८८ विशेषो अपि प्रतिज्ञार्थो धर्मभेदान्न युज्यते
०४१८९ पक्षधर्मप्रभेदेन सुखग्रहणसिद्धये
०४१८९ हेतुप्रकरणार्थस्य सूत्रसंक्षेप उच्यते
०४१९० अयोगं योगमपरैरत्यन्तायोगमेव च
०४१९० व्यवच्छिनत्ति धर्मस्य निपातो व्यतिरेचकः
०४१९१ विशेषणविशेष्याभ्यां क्रियया च सहोदितः
०४१९१ विवक्षातो प्रयोगे अपि तस्य अर्थो अयं प्रतीयते
०४१९२ व्यवच्छेदफलं वाक्यं यतश्चैत्रो धनुर्धरः
०४१९२ पार्थो धनुर्धरो नीलं सरोजमिति वा यथा
०४१९३ प्रतियोगिव्यवच्छेदस्तत्र अप्यर्थेषु गम्यते
०४१९३ तथा प्रसिद्धेः सामर्थ्याद्विवक्षानुगमाद्ध्वनेः
०४१९४ तदयोगव्यवच्छेदाद्धर्मिधर्मविशेषणम्
०४१९४ तद्विशिष्टतया धर्मो न निरन्वयदोषभाक्
०४१९५ स्वभावकार्यसिद्ध्य्अर्थं द्वौ द्वौ हेतुविपर्ययौ
०४१९५ विवादाद्भेदसामान्ये शेषो व्यावृत्तिसाधनः
०४१९६ न हि स्वभावादन्येन व्याप्तिर्गम्यस्य कारणे
०४१९६ सम्भवाद्व्यभिचारस्य द्विधा वृत्तिफलं ततः
०४१९७ प्रयत्नानन्तरं ज्ञानं प्राक्सतो नियमेन न
०४१९७ तस्य आवृत्त्य्अक्षशब्देषु सर्वथा अनुपयोगतः
०४१९८ कदाचिन्निरपेक्षस्य कार्याकृतिविरोधतः
०४१९८ कादाचित्कफलं सिद्धं तल्लिङ्गं ज्ञानमीदृशम्
०४१९९ एतेन एव प्रसिद्धो अपि स्वभावस्य पृथक्कृतिः
०४१९९ कार्येण सह निर्देशे मा ज्ञासीत्सर्वमीदृशम्
०४२०० व्युत्पत्त्य्अर्थी च हेतूक्तिरुक्तार्थानुमितौ कृता
०४२०० प्रभेदमात्रमाख्यातं लक्षणं तु न भिद्यते
०४२०१ तेन अत्र कार्यलिङ्गेन स्वभावो अप्येकदेशभाक्
०४२०१ सदृशोदाहृतिश्च अतः प्रयत्नाद्व्यक्तिजन्मनः
०४२०२ यन्नान्तरीयका सत्ता यो वा आत्मा स्वो अविभागवान्
०४२०२ स तेन अव्यभिचारी स्यादित्यर्थं तत्प्रभेदनम्
०४२०३ संयोग्य्आदिषु येष्वस्ति प्रतिबन्धो न तादृशम्
०४२०३ न ते हेतव इत्युक्तं व्यभिचारस्य सम्भवात्
०४२०४ सति वा प्रतिबन्धेस्तु स एव गतिसाधनः
०४२०४ नियमो ह्यविनाभावो अनित्यश्च न साधनम्
०४२०५ ऐकान्तिकत्वं व्यावृत्तेरविनाभाव उच्यते
०४२०५ तच्च न अप्रतिबद्धेषु तत एव अन्वयस्थितिः
०४२०६ स्वात्मत्वे हेतुभावे वा सिद्धे हि व्यतिरेकिता
०४२०६ सिध्यत्यतो विशेषे न व्यतिरेको न च अन्वयः
०४२०७ अदृष्टिमात्रमादाय केवलं व्यतिरेकिता
०४२०७ उक्ता अनैकान्तिकस्तस्मादन्यथा गमको भवेत्
०४२०८ प्राणाद्य्अभावो नैरात्म्यव्याप्ती इति विनिवर्तने
०४२०८ आत्मनो विनिवर्तेत प्राणादिर्यदि तच्च न
०४२०९ अन्यस्य विनिवृत्त्या अन्यविनिवृत्तेरयोगतः
०४२०९ तदात्मा तत्प्रसूतश्चेन्न एतदात्मोपलम्भने
०४२१० तस्य उपलब्धावगतावगतौ च प्रसिध्यति
०४२१० ते च अत्यन्तपरोक्षस्य दृष्ट्य्अदृष्टी न सिध्यतः
०४२११ अन्यत्र अदृष्टरूपस्य घटादौ न इति वा कुतः
०४२११ अज्ञातव्यतिरेकस्य व्यावृत्तेर्व्यापिता कुतः
०४२१२ प्राणादेश्च क्वचिद्दृष्ट्या सत्त्वासत्त्वं प्रतीयते
०४२१२ तथा आत्मा यदि दृश्येत सत्त्वासत्त्वं प्रतीयते
०४२१३ यस्य हेतोरभावेन घटे प्राणो न दृश्यते
०४२१३ देहे अपि यद्यसौ न स्याद्युक्तो देहेन सम्भवः
०४२१४ भिन्ने अपि किंचित्साधर्म्याद्यदि तत्त्वं प्रतीयते
०४२१४ प्रमेयत्वाद्घटादीनां सात्मत्वं किं न मीयते
०४२१५ अनिष्टं चेत्प्रमाणं हि सर्वेष्टीनां निबन्धनम्
०४२१५ भावाभावव्यवस्थां कः कर्तुं तेन विना प्रभुः
०४२१६ स्मृतीच्छायत्नजः प्राणनिमेषादिस्तद्उद्भवः
०४२१६ विषयेन्द्रियचित्तिभ्यस्ताः स्वजातिसमुद्भवाः
०४२१७ अन्योन्यप्रत्ययापेक्षा अन्वयव्यतिरेकभाक्
०४२१७ एतावत्यात्मभावो अयमनवस्थान्यकल्पने
०४२१८ श्रावणत्वेन तत्तुल्यं प्राणादिव्यभिचारतः
०४२१८ न तस्य व्यभिचारित्वाद्व्यतिरेके अपि चेत्कथम्
०४२१९ न असाध्यादेव विश्लेषस्तस्य नन्वेवमुच्यते
०४२१९ साध्ये अनुवृत्त्य्अभावो अर्थात्तस्य अन्यत्र अप्यसौ समः
०४२२० असाध्यादेव विच्छेद इति साध्ये अस्तिता उच्यते
०४२२० अर्थापत्त्या अत एव उक्तमेकेन द्वयदर्शनम्
०४२२१ ईदृग्अव्यभिचारो अतो अनन्वयेषु न सिध्यति
०४२२१ प्रतिषेधनिषेधश्च विधानात्कीदृशो अपरः
०४२२२ निवृत्तिर्न्न असतः साध्यादसाध्येष्वेव नो ततः
०४२२२ न इति सा एव निवृत्तिः किं निवृत्तेरसतो मता
०४२२३ निवृत्त्य्अभावस्तु विधिर्वस्तुभावो असतो अपि सन्
०४२२३ वस्त्व्अभावस्तु न अस्ति इति पश्य बान्ध्यविजृम्भितम्
०४२२४ निवृत्तिर्यदि तस्मिन्न हेतोर्वृत्तिः किं निषिध्यते
०४२२४ सा अपि न प्रतिषेधो अयं निवृत्तिः किं निषिध्यते
०४२२५ विधानं प्रतिषेधं च मुक्त्वा शाब्दो अस्ति न अपरः
०४२२५ व्यवहारः स च असत्सु न इति प्राप्ता अत्र मूकता
०४२२६ सतां च न निषेधो अस्ति सो असत्सु च न विद्यते
०४२२६ जगत्यनेन न्यायेन नञ्अर्थः प्रलयं गतः
०४२२७ देशकालनिषेधश्चेद्यथा अस्ति स निषिध्यते
०४२२७ न तथा न यथा सो अस्ति तथा अपि न निषिध्यते
०४२२८ तस्मादाश्रित्य शब्दार्थं भावाभावसमाश्रयम्
०४२२८ अबाह्याश्रयमत्र इष्टं सर्वं विधिनिषेधनम्
०४२२९ ताभ्यां स धर्मी सम्बद्धः ख्यात्य्अभावे अपि तादृशः
०४२२९ शब्दप्रवृत्तेरस्ति इति सो अपि इष्टो व्यवहारभाक्
०४२३० अन्यथा स्यात्पदार्थानां विधानप्रतिषेधने
०४२३० एकधर्मस्य सर्वात्मविधानप्रतिषेधनम्
०४२३१ अनानात्मात्मतया भेदे नानाविधिनिषेधवत्
०४२३१ एकधर्मिण्यसंहारो विधानप्रतिषेधयोः
०४२३२ एकं धर्मिणमुद्दिश्य नानाधर्मसमाश्रयम्
०४२३२ विधावेकस्य तद्भाजामिव अन्येषामुपेक्षकम्
०४२३३ निषेधे तद्विविक्तं च तदन्येषामपेक्षकम्
०४२३३ व्यवहारमसत्यार्थं प्रकल्पयति धीर्यथा
०४२३४ तं तथा एव अविकल्प्यार्थभेदाश्रयमुपागताः
०४२३४ अनादिवासनोद्भूतं बाधन्ते अर्थं न लौकिकम्
०४२३५ तत्फलो अतत्फलश्च अर्थो भिन्न एकस्ततस्ततः
०४२३५ तैस्तैरुपप्लवैर्न्नीतसंचयापचयैरिव
०४२३६ अतद्वानपि सम्बन्धात्कुतश्चिदुपनीयते
०४२३६ दृष्टिं भेदाश्रयैस्ते अपि तस्मादज्ञातविप्लवाः
०४२३७ सत्तासाधनवृत्तेश्च सन्दिग्धः स्यादसन्न सः
०४२३७ असत्त्वं च अभ्युपगमादप्रमाणान्न युज्यते
०४२३८ असतो अव्यतिरेके अपि सपक्षाद्विनिवर्तनम्
०४२३८ सन्दिग्धं तस्य सन्देहाद्विपक्षाद्विनिवर्तनम्
०४२३९ एकत्र नियमे सिद्धे सिध्यत्यन्यनिवर्तनम्
०४२३९ द्वैराश्ये सत्यदृष्टे अपि स्याददृष्टेषु संशयः
०४२४० अव्यक्तिव्यापिनो अप्यर्थाः सन्ति तज्जातिभाविनः
०४२४० क्वचिन्न नियमो दृष्ट्या पार्थिवालोहलेख्यवत्
०४२४१ भावे विरोधस्य अदृष्टौ कः सन्देहं निवर्तयेत्
०४२४१ क्वचिद्विनियमात्को अन्यस्तत्कार्यात्मतया स च
०४२४२ नैरात्म्यादपि तेन अस्य सन्दिग्धं विनिवर्तनम्
०४२४२ अस्तु नाम तथा अप्यात्मा न अनैरात्म्यात्प्रसिध्यति
०४२४३ येन असौ व्यतिरेकस्य न अभावं भावमिच्छति
०४२४३ यथा न अव्यतिरेके अपि प्राणादिर्न्न सपक्षतः
०४२४४ सपक्षाव्यतिरेकी चेधेतुर्हेतुरतो अन्वयी
०४२४४ न अन्वय्यव्यतिरेकी चेदनैरात्म्यं न सात्मकम्
०४२४५ यन्नान्तरीयकः स्वात्मा यस्य सिद्धः प्रवृत्तिषु
०४२४५ निवर्तकः स एव अतः प्रवृत्तौ च प्रवर्तकः
०४२४६ नान्तरीयकता सा च साधनं समपेक्षते
०४२४६ कार्ये दृष्टिरदृष्टिश्च कार्यकारणता हि ते
०४२४७ अर्थान्तरस्य तद्भावे अभावो नियमतो अगतिः
०४२४७ अभावासम्भवात्तेषामभावे नित्यभाविनः
०४२४८ कार्यस्वभावभेदानां कारणेभ्यः समुद्भवात्
०४२४८ तैर्विना भवतो अन्यस्मात्तज्जं रूपं कथं भवेत्
०४२४९ सामग्रीशक्तिभेदाधि वस्तूनां विश्वरूपता
०४२४९ सा चेन्न भेदिका प्राप्तमेकरूपमिदं जगत्
०४२५० भेदकाभेदकत्वे स्याद्व्याहता भिन्नरूपता
०४२५० एकस्य नानारूपत्वे द्वे रूपे पावकेतरौ
०४२५१ तत्तस्य अजननं रूपमन्यस्य यदि सा एव सा
०४२५१ न तस्य अजननं रूपं तत्तस्याः सम्भवेत्कथम्
०४२५२ ततः स्वभावौ नियतावन्योन्यं हेतुकार्ययोः
०४२५२ तस्मात्स्वदृष्टाविव तद्दृष्टे कार्ये अपि गम्यते
०४२५३ एकं कथमनेकस्मात्क्लेदवद्दुग्धवारिणः
०४२५३ द्रवशक्तेर्यतः क्लेदः सा त्वेका एव द्वयोरपि
०४२५४ भिन्नाभिन्नः किमस्य आत्मा भिन्नो अथ द्रवता कथम्
०४२५४ अभिन्ना इत्युच्यते बुद्धेस्तद्रूपाया अभेदतः
०४२५५ तद्वद्भेदे अपि दहनो दहनप्रत्ययाश्रयः
०४२५५ येन अंशेन अदधद्धूमं तेन अंशेन तथा गतिः
०४२५६ दहनप्रत्ययाङ्गादेव अन्यापेक्षात्समुद्भवात्
०४२५६ धूमो अतद्व्यभिचारि इति सिद्धं कार्यं तथा परम्
०४२५७ धूमेन्धनविकाराङ्गतापदे दहनस्थितेः
०४२५७ अनग्निश्चेदधूमो असौ सधूमश्चेत्सपावकः
०४२५८ नान्तरीयकता ज्ञेया यथास्वं हेत्व्अपेक्षया
०४२५८ स्वभावस्य यथोक्तं प्राक्विनाशकृतकत्वयोः
०४२५९ अहेतुत्वगतिन्यायः सर्वो अयं व्यतिरेकिणः
०४२५९ अभ्यूह्यः श्रावणत्वोक्तेः कृतायाः साम्यदृष्टये
०४२६० हेतुस्वभावव्यावृत्त्या एव अर्थव्यावृत्तिवर्णनात्
०४२६० सिद्धोदाहरणा इत्युक्तानुपलब्धिः पृथग्न तु
०४२६१ तत्र अप्यदृश्यात्पुरुषात्प्राणादेरनिवर्तनात्
०४२६१ सन्देहहेतुताख्यात्या दृश्यार्थे सा इति सूचितम्
०४२६२ अनङ्गीकृतवस्त्व्अंशो निषेधः साध्यते नया
०४२६२ वस्तुन्यपि तु पूर्वाभ्यां पर्युदासो विधानतः
०४२६३ तत्र उपलभ्येष्वस्तित्वमुपलब्धेर्न च अपरम्
०४२६३ इत्यज्ञज्ञापनाय एकानुपाख्योदाहृतिर्मता
०४२६४ विषयासत्त्वतस्तत्र विषयि प्रतिषिध्यते
०४२६४ ज्ञानाभिधानसन्देहं यथा अदाहादपावकः
०४२६५ तथा अन्या न उपलभ्येषु न अस्तिता अनुपलम्भनात्
०४२६५ तज्ज्ञानशब्दाः साध्यन्ते तद्भावात्तन्निबन्धनाः
०४२६६ सिद्धो हि व्यवहारो अयं दृश्यादृष्टावसन्निति
०४२६६ तस्याः सिद्धावसन्दिग्धौ तत्कार्यत्वे अपि धीध्वनी
०४२६७ विद्यमाने हि विषये मोहादत्र अननुब्रुवन्
०४२६७ केवलं सिद्धसाधर्म्यात्स्मार्यते समयं परः
०४२६८ कार्यकारणता यद्वत्साध्यते दृष्ट्य्अदृष्टितः
०४२६८ कार्यादिशब्दा हि तयोर्व्यवहाराय कल्पिताः
०४२६९ कारणात्कार्यसंसिद्धिः स्वभावान्तर्गमादियम्
०४२६९ हेतुप्रभेदाख्यायेन दर्शितोदाहृतिः पृथक्
०४२७० एकोपलम्भानुभवादिदं न उपलभे इति
०४२७० बुद्धेरुपलभे वा इति कल्पिकायाः समुद्भवः
०४२७१ विशेषो गम्यते अर्थानां विशिष्टादेव वेदनात्
०४२७१ तथाभूतात्मसंवित्तिर्भेदधीहेतुरस्य च
०४२७२ तस्मात्स्वतो धियोर्भेदसिद्धिस्ताभ्यां तद्अर्थयोः
०४२७२ अन्यथा ह्यनवस्थानाद्भेदः सिध्येन्न कस्यचित्
०४२७३ विशिष्टरूपानुभवान्न अतो अन्यान्यनिराक्रिया
०४२७३ तद्विशिष्टोपलम्भो अतः तस्य अप्यनुपलम्भनम्
०४२७४ तस्मादनुपलम्भो अयं स्वयं प्रत्यक्षतो गतः
०४२७४ स्वमात्रवृत्तेर्गमकस्तद्अभावव्यवस्थितेः
०४२७५ अन्यथा अर्थस्य नास्तित्वं गम्यते अनुपलम्भतः
०४२७५ उपलम्भस्य नास्तित्वमन्येन इत्यनवस्थितिः
०४२७६ अदृश्ये निश्चयायोगात्स्थितिरन्यत्र वार्यते
०४२७६ यथा अलिङ्गो अन्यसत्त्वेषु विकल्पादिर्न सिध्यति
०४२७७ अनिश्चयफला ह्येषा न अलं व्यावृत्तिसाधने
०४२७७ आद्या अधिक्रियते हेतोर्निश्चयेन एव साधने
०४२७८ तस्याः स्वयं प्रयोगेषु स्वरूपं वा प्रयुज्यते
०४२७८ अर्थबाधनरूपं वा भावे भावादभावतः
०४२७९ अन्योन्यभेदसिद्धेर्वा ध्रुवभावविनाशवत्
०४२७९ प्रमाणान्तरबाधाद्वा सापेक्षध्रुवभाववत्
०४२८० हेत्व्अन्तरसमूहस्य संनिधौ नियमः कुतः
०४२८० भावहेतुभवत्वे किं पारंपर्यपरिश्रमैः
०४२८१ नाशनं जनयित्वा अन्यं स हेतुस्तस्य नाशनः
०४२८१ तमेव नश्वरं भावं जनयेद्यदि किं भवेत्
०४२८२ आत्मोपकारकः कः स्यात्तस्य सिद्धात्मनः सतः
०४२८२ न आत्मोपकारकः कः स्यात्तेन यः समपेक्ष्यते
०४२८३ अनपेक्षश्च किं भावो अतथाभूतः कदाचन
०४२८३ यथा न क्षेपभागिष्टः स एव उद्भूतनाशकः
०४२८४ क्षणमप्यनपेक्षत्वे भावो भावस्य न इति चेत्
०४२८४ भावो हि स तथाभूतो अभावे भावस्तथा कथम्
०४२८५ ये अपरापेक्षतद्भावास्तद्भावनियता हि ते
०४२८५ असम्भवाद्विबन्धे च सामग्री कार्यकर्मणि
०४२८६ अनध्यवसितावगाहनमनल्पधीशक्तिना अप्य्
०४२८६ अदृष्टपरमार्थसारमधिकाभियोगैरपि
०४२८६ मतं मम जगत्यलब्धसदृशप्रतिग्राहकम्
०४२८६ प्रयास्यति पयोनिधेः पय इव स्वदेहे जराम्
