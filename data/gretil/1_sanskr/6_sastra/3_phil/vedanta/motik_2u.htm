<HTML><HEAD><META HTTP-EQUIV=CONTENT-TYPE CONTENT="TEXT/HTML; CHARSET=UTF-8">
<title>Moksopaya: 2. Mumuksuvyavaharaprakarana (2,5.5 - 2,20.13)</title>
<style type="text/css">
  <!--
td {font-family:'Arial Unicode MS', 'Arial Unicode MS Standard', 'Gentium', 'Gandhari Unicode', 
'Lucida Grande', 'CyberBit', 'Bitstream CyberBase', 'Bitstream CyberCJK', 
'Code2000', 'Courier New', 'Doulos SIL', 'Fixedsys Excelsio', 'Free Monospaced', 
'Free Serif', 'Everson Mono Unicode', 'Arial', 'CN-Arial', 'CN-Times';}  -->
 </style></HEAD><BODY><FONT Size=3 Face="Arial Unicode MS, Arial Unicode MS Standard"><BR><BR>


Moksopaya (also known as "Yogavasistha")<BR>
with Bhaskarakantha's Tika<BR>
2. Mumuksuvyavaharaprakarana (2,5.5 - 2,20.13)<BR>
<BR>
[Uncorrected preprint of the edition published by W. Slaje in 1993]<BR>
<BR>
<BR>
REFERENCE SYSTEM:<BR>
Mo_ = Moksopaya, MoT_ = Moksopaya-Tika:<BR>
[prakarana],[sarga].[verse]<BR>
<BR>
{#n} = NOTE<BR>
<BR>
<BR>

<!---------------------------------------------------------><BR>
<HR align=left size=1 width="50%" noshade><BR>
THIS <A HREF="http://www.sub.uni-goettingen.de/ebene_1/fiindolo/gretil.htm" TARGET="_new">GRETIL</A> TEXT FILE IS FOR REFERENCE PURPOSES ONLY!   <BR>
COPYRIGHT AND TERMS OF USAGE AS FOR SOURCE FILE. <BR>
<BR>
Text converted to Unicode (UTF-8).<BR>
(This file is to be used with a UTF-8 font and your browser's VIEW configuration <BR>
set to UTF-8.)
<P>
<TABLE width="50%">
<tr><td>description:</td>  <td align=center>multibyte sequence:</td></tr>
<tr><td>long a</td>        <td align=center>  ā   </td></tr>
<tr><td>long A</td>        <td align=center>  Ā   </td></tr>
<tr><td>long i</td>        <td align=center>  ī   </td></tr>
<tr><td>long I</td>        <td align=center>  Ī   </td></tr>
<tr><td>long u</td>        <td align=center>  ū   </td></tr>
<tr><td>long U</td>        <td align=center>  Ū   </td></tr>
<tr><td>vocalic r</td>     <td align=center>  ṛ  </td></tr>
<tr><td>vocalic R</td>              <td align=center>  Ṛ  </td></tr>
<tr><td>long vocalic r</td><td align=center>  ṝ  </td></tr>
<tr><td>vocalic l</td>     <td align=center>  ḷ  </td></tr>
<tr><td>long vocalic l</td><td align=center>  ḹ  </td></tr>
<tr><td>velar n</td>       <td align=center>  ṅ  </td></tr>
<tr><td>velar N</td>       <td align=center>  Ṅ  </td></tr>
<tr><td>palatal n</td>     <td align=center>  ñ   </td></tr>
<tr><td>palatal N</td>              <td align=center>  Ñ   </td></tr>
<tr><td>retroflex t</td>   <td align=center>  ṭ  </td></tr>
<tr><td>retroflex T</td>   <td align=center>  Ṭ  </td></tr>
<tr><td>retroflex d</td>   <td align=center>  ḍ  </td></tr>
<tr><td>retroflex D</td>   <td align=center>  Ḍ  </td></tr>
<tr><td>retroflex n</td>   <td align=center>  ṇ  </td></tr>
<tr><td>retroflex N</td>   <td align=center>  Ṇ  </td></tr>
<tr><td>palatal s</td>     <td align=center>  ś   </td></tr>
<tr><td>palatal S</td>     <td align=center>  Ś   </td></tr>
<tr><td>retroflex s</td>   <td align=center>  ṣ  </td></tr>
<tr><td>retroflex S</td>   <td align=center>  Ṣ  </td></tr>
<tr><td>anusvara</td>               <td align=center>  ṃ  </td></tr>
<tr><td>visarga</td>       <td align=center>  ḥ  </td></tr>
<tr><td>long e</td>        <td align=center>  ē   </td></tr>
<tr><td>long o</td>        <td align=center>  ō   </td></tr>
<tr><td>l underbar</td>             <td align=center>  ḻ  </td></tr>
<tr><td>r underbar</td>             <td align=center>  ṟ  </td></tr>
<tr><td>n underbar</td>             <td align=center>  ṉ  </td></tr>
<tr><td>k underbar</td>             <td align=center>  ḵ  </td></tr>
<tr><td>t underbar</td>             <td align=center>  ṯ  </td></tr>
</TABLE>
<FONT Size=3 Face="Arial Unicode MS, Arial Unicode MS Standard">

Unless indicated otherwise, accents have been dropped in order <BR>
to facilitate word search.<BR>
<BR>
For a comprehensive list of GRETIL encodings and formats see:<BR>
www.sub.uni-goettingen.de/ebene_1/fiindolo/gretil/gretdiac.pdf<BR>
and<BR>
www.sub.uni-goettingen.de/ebene_1/fiindolo/gretil/gretdias.pdf
<BR>
<HR align=left size=1 width="50%" noshade><BR>
<!---------------------------------------------------------><BR>
<BR>
<BR>
<BR>


<BR>
<BR>
...<BR>
     [dvau huḍāv iva yudhyete puruṣārthau samāsamau  /<BR>
     ātmīyaś cānyadīyaś ca jaya]ty atibalas tayoḥ  // Mo_2,5.5 // <BR>
"samāsamau" arthānarthotpādakatvāt samaviṣamau | "ātmīyaḥ" ucchāstraḥ | "anyadīyaḥ" śāstroktaḥ iti | "dvau puruṣārthau huḍāv iva yudhyete" yuddhaṃ kurutaḥ | tatrāpi "samaḥ" śāstroktaḥ | "asamaḥ" ucchāstra iti vibhāgaḥ | tatra "tayoḥ" dvayoḥ puruṣārthayoḥ madhye | "atibalo" {#1} "jayati" | "huḍaḥ" śṛṅgasahito mṛgaviśeṣaḥ || MoT_2,5.5 ||<BR>
<BR>
<BR>
***NOTES:<BR>
#1 &deg;l&lt;aṃ&gt;[o]<BR>
--------------------------------------------------------------<BR>
<BR>
<BR>
tad evāha {#2} <BR>
     anarthaḥ prāpyate yatra śāstritād api pauruṣāt  /<BR>
     anarthakaṃ tu balavat tatra jñeyaṃ svapauruṣam  // Mo_2,5.6 // <BR>
"yatra" puruṣeṇa "śāstritād api pauruṣāt anarthaḥ prāpyate tatra anarthakam" anarthotpādakaṃ {#3} "svapauruṣam" aśāstrīyaṃ pauruṣaṃ | "balavaj jñeyam" | tanmadhye praviṣṭād balavataḥ svapauruṣād evāsau anartha utpanna iti "jñeyam" iti bhāvaḥ | arthāt tu yatra anarthaḥ na prāpyate tatra śāstrīyam eva balavaj jñeyam | dvayoḥ pauruṣayoś ca sarvatra sandhir asti asahāyasyaikakasyotthānāsaṃbhavāt || MoT_2,5.6 ||<BR>
<BR>
<BR>
***NOTES:<BR>
#2 &deg;āh"ānarthaḥ ..."<BR>
#3 &deg;pāda[kaṃ] <BR>
--------------------------------------------------------------<BR>
<BR>
<BR>
puruṣasya kartavyaṃ darśayati<BR>
     paraṃ pauruṣam āśritya dantair dantān vicūrṇayan  /<BR>
     śubhenāśubham udyuktaḥ prāktanaṃ pauruṣaṃ jayet  // Mo_2,5.7 // <BR>
"paraṃ pauruṣam" śāstroktaṃ pauruṣam | "udyuktaḥ" udyogayuktaḥ | "prāktanaṃ pauruṣam" vāsanākhyam prāktanam | api "śubhaṃ" śubhakāry eva | yataḥ śubhā vāsanaiva mokṣadāyinī proktety "aśubham" ity uktam || MoT_2,5.7 ||<BR>
<BR>
<BR>
     prāktanaḥ puruṣārtho 'sau māṃ niyojayatīti dhīḥ  /<BR>
     balād adhaspadīkāryā pratyakṣād adhikā na sā  // Mo_2,5.8 // <BR>
pratyakṣeṇa tu pauruṣasyaiva niyojane sāmarthyaṃ dṛṣṭam ity etad abhipretya "pratyakṣād adhikā na se"ty uktam || MoT_2,5.8 ||<BR>
<BR>
<BR>
     tāvat tāvat prayatnena yatitavyaṃ svapauruṣaṃ  /<BR>
     prāktanaṃ pauruṣaṃ yāvad aśubhaṃ śāmyati svayam  // Mo_2,5.9 // <BR>
"svapauruṣaṃ yatitavyam" śāstrānusāreṇa svaviṣayaṃ prati yatnayuktaṃ kāryaṃ | "yatitavyam" iti ṇicyuktaḥ prayogaḥ || MoT_2,5.9 ||<BR>
<BR>
<BR>
     doṣaḥ śāmyaty asandehaṃ prāktano 'dyatanair guṇaiḥ  /<BR>
     dṛṣṭānto 'tra hyastanasya doṣasyādyaguṇaiḥ kṣayaḥ {#4}  // Mo_2,5.10 // <BR>
spaṣṭam || MoT_2,5.10 || <BR>
     asaddaivam adhaḥ kṛtvā nityam udyuktayā dhiyā  /<BR>
     saṃsārottaraṇaṃ bhūtyai yatetādhātum ātmani  // Mo_2,5.11 // <BR>
"bhūtyai" muktirūpāyaiśvaryāya || MoT_2,5.11 ||<BR>
<BR>
<BR>
***NOTES:<BR>
#4 kṣa&lt;ṇ&gt;[y]aḥ<BR>
--------------------------------------------------------------<BR>
<BR>
<BR>
     na gantavyam anudyogaiḥ sāmyaṃ puruṣagardabhaiḥ  /<BR>
     udyogas tu yathāśāstraṃ lokadvitayasiddhaye  // Mo_2,5.12 // <BR>
spaṣṭam || MoT_2,5.12 || <BR>
     saṃsārakuharād asmān nirgantavyaṃ {#5} svayaṃ balāt  /<BR>
     pauruṣaṃ yatnam āśritya hariṇevāripañjarāt  // Mo_2,5.13 // <BR>
"saṃsārakuharāt" saṃsāraśvabhrāt | "hariṇā" siṃhena | "aripañjarāt" aribhūtāt pañjarāt || MoT_2,5.13 ||<BR>
<BR>
<BR>
***NOTES:<BR>
#5 &deg;ga[n]ta&deg;<BR>
--------------------------------------------------------------<BR>
<BR>
<BR>
     pratyahaṃ pratyavekṣeta naraś caritam ātmanaḥ  /<BR>
     saṃtyajet paśubhis tulyaṃ śrayet satpuruṣocitam  // Mo_2,5.14 //<BR>
"pratyavekṣeta" kīdṛśam iti vimarśaviṣayaṃ kuryāt || MoT_2,5.14 ||<BR>
<BR>
<BR>
     kiṃcitkāntānnapānādikalilaṃ komalaṃ gṛhe  /<BR>
     vraṇe kīṭa ivāsvādya vayaḥ kāryaṃ na bhasmasāt  // Mo_2,5.15 //<BR>
"kalilaṃ" pāpajanakam | "komalaṃ" āmukhe komalatayā pratibhāsamānam | "vraṇe" randhre || MoT_2,5.15 ||<BR>
<BR>
<BR>
     śubhena pauruṣeṇāśu śubham āsādyate phalam  /<BR>
     aśubhenāśubhaṃ nityaṃ daivaṃ nāma na kiṃcana  // Mo_2,5.16 //<BR>
spaṣṭam || MoT_2,5.16 ||<BR>
<BR>
<BR>
     pratyakṣadṛṣṭam utsṛjya yo 'numānamanās tv asau  /<BR>
     svabhujābhyām imau sarpāv iti prekṣya palāyatām  // Mo_2,5.17 //<BR>
"svabhujābhyām" iti pañcamī || MoT_2,5.17 ||<BR>
<BR>
<BR>
     daivaṃ saṃprerayati mām iti mugdhadhiyāṃ mukham  /<BR>
     adṛṣṭaśreṣṭhadṛṣṭīnāṃ dṛṣṭvā lakṣmīr nivartate  // Mo_2,5.18 //<BR>
"adṛṣṭā" | "śreṣṭhā" uttamā | "dṛṣṭiḥ" pauruṣākhyā dṛṣṭiḥ | yaiḥ teṣām || MoT_2,5.18 ||<BR>
<BR>
<BR>
     tasmāt puruṣayatnena vivekaṃ pūrṇam āśrayet  /<BR>
     ātmajñānamahārthāni śāstrāṇi pravicārayet  // Mo_2,5.19 //<BR>
"ātmajñānam" eva "mahān arthaḥ" yeṣāṃ tāni || MoT_2,5.19 ||<BR>
<BR>
<BR>
     citte cintayatām arthaṃ yathāśāstraṃ nijehitaiḥ  /<BR>
     asaṃsādhayatām eva mūḍhānāṃ dhig durīpsitam  // Mo_2,5.20 //<BR>
"nijehitaiḥ" svapauruṣaiḥ | "durīpsitam" duṣṭakāṅkṣitam || MoT_2,5.20 ||<BR>
<BR>
<BR>
     pauruṣaṃ ca na cānantaṃ na yatnam abhivāñchate  /<BR>
     na yatnenāpi mahatā tailam āsādyate 'śmanaḥ  // Mo_2,5.21 //<BR>
"pauruṣam anantaṃ" antarahitaṃ | "na ca" bhavati | kiṃ tu niyatam eva bhavati | "pauruṣaṃ" kartṛ | "yatnam na abhivāñchate" na svotpādakatvena kāṅkṣate | yatnena svasya {#6} niyamaṃ na laṅghayati iti yāvat | puruṣo "mahatāpi yatnena" svasmin niyataṃ pauruṣaṃ na laṅghayituṃ śaknotīti bhāvaḥ | etad dṛṣṭāntena sugamaṃ karoti | "na yatnene"ti || MoT_2,5.21 ||<BR>
<BR>
<BR>
***NOTES:<BR>
#6 &deg;sva&lt;---&gt;[sya]<BR>
--------------------------------------------------------------<BR>
<BR>
<BR>
pūrvoktam evārthaṃ sphuṭayati<BR>
     yathā ghaṭaḥ parimito yathā parimitaḥ paṭaḥ  /<BR>
     niyataḥ parimāṇasthaḥ puruṣārthas tathaiva vaḥ  // Mo_2,5.22 //<BR>
ataḥ svapauruṣāviṣaye ākāśagamanādau na yatitavyam iti bhāvaḥ || MoT_2,5.22 ||<BR>
<BR>
<BR>
     sa ca śāstrārthasatsaṅgasamācārair nijaṃ phalam  /<BR>
     dadātīti svabhāvo 'yam anyathānarthasiddhaye  // Mo_2,5.23 //<BR>
"anyathā" śāstrārthasatsaṅgasamācārāṇām abhāve || MoT_2,5.23 ||<BR>
<BR>
<BR>
     svarūpaṃ pauruṣasyaitad daivaṃ vyavaharan naraḥ  /<BR>
     yāti niṣphalayatnatvaṃ na kadācana kaścana  // Mo_2,5.24 //<BR>
"pauruṣasya svarūpam daivam vyavaharan" daivam iti nāmnā vyavaharan | na tu paramārthato daivam iti jānann iti yāvat || MoT_2,5.24 ||<BR>
<BR>
<BR>
     dainyadāridryaduḥkhārtā apy anye puruṣottamāḥ  /<BR>
     pauruṣeṇaiva yatnena yātā devendratulyatām  // Mo_2,5.25 //<BR>
spaṣṭam || MoT_2,5.22 ||<BR>
<BR>
<BR>
     ā bālyāc caivam abhyastaiḥ śāstrasatsaṅgamādibhiḥ  /<BR>
     guṇaiḥ puruṣayatnena svo 'rthaḥ saṃprāpyate hi taiḥ  // Mo_2,5.26 //<BR>
"svo 'rthaḥ" mokṣākhyaḥ kāṅkṣito 'rthaḥ | "puruṣeṇe"ti śeṣaḥ | "hi"śabdaḥ niścaye | "taiḥ" prasiddhaiḥ "guṇair" iti karaṇe tṛtīyā | "yatnene"ti tu hetau || MoT_2,5.26 ||<BR>
<BR>
<BR>
upasaṃhāraṃ karoti<BR>
     iti pratyakṣato dṛṣṭam anubhūtaṃ kṛtaṃ śrutam  /<BR>
     daivottham iti manyante ye hatās te kubuddhayaḥ  // Mo_2,5.27 //<BR>
"kṛtam śrutam" {#7} anuṣṭhitam | sarvam "daivāt uttham" asti | "iti ye manyante" | "te kubuddhayaḥ hatāḥ" naṣṭāḥ || MoT_2,5.27 ||<BR>
<BR>
<BR>
***NOTES:<BR>
#7 śr[utam]<BR>
--------------------------------------------------------------<BR>
<BR>
<BR>
     ālasyaṃ yadi na bhavej jagaty anarthaḥ<BR>
     ko na syād bahudhaniko bahuśruto vā  /<BR>
     ālasyād iyam avaniḥ sasāgarāntā<BR>
     saṃpūrṇā narapaśubhiś ca nirdhanaiś ca  // Mo_2,5.28 //<BR>
"narapaśubhiḥ" ajñānibhiḥ | "nirdhanaiḥ" daridraiḥ | tasmād dhanakāṅkṣibhiḥ mokṣakāṅkṣibhir vā pauruṣam eva kāryam iti bhāvaḥ || MoT_2,5.28 ||<BR>
<BR>
<BR>
pauruṣānuṣṭhānaprakāraṃ kathayati<BR>
     bālye gate 'viratakalpitakelilole<BR>
     paugaṇḍamaṇḍanavayaḥprabhṛti prayatnāt  /<BR>
     satsaṅgamaiḥ padapadārthavibuddhabuddhiḥ<BR>
     kuryān naraḥ svaguṇadoṣavicāraṇāni {#8}  // Mo_2,5.29 //<BR>
"avirataṃ kalpitā" yā "keliḥ" | tayā "lole {#9} bālye" | bālabhāve "gate" sati | puruṣaḥ "paugaṇḍasyā"vasthāviśeṣasya "maṇḍana"bhūtaṃ yat "vayaḥ" | tataḥ "prabhṛti" yauvanāt prabhṛti iti yāvat | "prayatnāt" yatnena | "svaguṇadoṣavicāraṇāni kuryāt" | kaiḥ kṛtvā | "satsaṅgamaiḥ" sādhusaṅgamaiḥ | satsaṅgamābhāve hi svaguṇadoṣavicāraṇam aśakyakriyam eva | puruṣaḥ kathaṃbhūtaḥ | "padapadārthavibuddhabuddhiḥ" | padapadārthayoḥ vibuddhā buddhiḥ yasya | tādṛśaḥ | padapadārthajña ity arthaḥ || MoT_2,5.29 ||<BR>
<BR>
<BR>
***NOTES:#8 s&lt;u&gt;[va]&deg;;<BR>
#9 lol&lt;y&gt;e<BR>
--------------------------------------------------------------<BR>
<BR>
<BR>
śrīvālmīkiḥ sargāntaślokena bharadvājaṃ prati tatratyaṃ dināvasānaṃ kathayati<BR>
     ity uktavaty atha munau divaso jagāma<BR>
     sāyantanāya vidhaye 'stam ino jagāma  /<BR>
     snātuṃ sabhā kṛtanamaskaraṇā jagāma<BR>
     śyāmākṣaye ravikaraiś ca sahājagāma  // Mo_2,5.30 //<BR>
"munau" vasiṣṭhe | "iti" evam | "uktavati" sati | "divasaḥ jagāma" avasānaṃ gataḥ | yataḥ "inaḥ" sūryaḥ | "astaṃ jagāma" | "sabhā" dāśarathī sabhā | "kṛtanamaskaraṇā" kṛtamuninamaskārā satī | "sāyantanāya" "vidhaye" sāyaṃ sandhyārthaṃ | "snātuṃ jagāma" | sā "sabhā śyāmākṣaye" rātrikṣaye | "ravikaraiḥ" sūryakaraiḥ | "saha ājagāma ca" | iti śivam || MoT_2,5.30 ||<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe pañcamaḥ sargaḥ || 2,5 ||<BR>
<BR>
<BR>
************************************************************************<BR>
<BR>
prabhāte {#1} śrīvasiṣṭhaḥ śrīrāmaṃ prati pūrvasargoktavastuphalitaṃ kathayati<BR>
     tasmāt prākpauruṣaṃ daivaṃ nānyat {#2} tat projjhya dūrataḥ  /<BR>
     sādhusaṅgamasacchāstrair jīvam uttārayed balāt  // Mo_2,6.1 //<BR>
"tasmāt" pūrvasargoktāt hetoḥ | "prākpauruṣaṃ" prāktanaṃ pauruṣaṃ | "daivam" bhavati | "anyat" pauruṣād bhinnaṃ kiṃcid daivam | "na" bhavati | ataḥ puruṣaḥ "tat" daivaṃ | "dūrataḥ projjhya" arthāt adyatanaṃ śubhaṃ pauruṣam āśritya | "sādhusaṅgamasacchāstraiḥ" hetubhūtaiḥ | "jīvam balāt" haṭhena | "uttārayet" | "saṃsārād" iti śeṣaḥ || MoT_2,6.1 ||<BR>
<BR>
<BR>
***NOTES:<BR>
#1 *prabhāte*<BR>
#2  nānya(sta)t<BR>
--------------------------------------------------------------<BR>
<BR>
<BR>
     yathā yathā prayatnaḥ syād bhaved āśu phalaṃ tathā  /<BR>
     iti pauruṣam evāsti daivam astu tad eva vaḥ  // Mo_2,6.2 //<BR>
"prayatnaḥ" pauruṣam | "tat" yuṣmābhiḥ aṅgīkṛtaṃ "daivam" | "vaḥ eva" yuṣmākam ev"āstu" || MoT_2,6.2 ||<BR>
<BR>
<BR>
     duḥkhād yathā duḥkhakāle hā kaṣṭam iti kathyate  /<BR>
     hākaṣṭaśabdaparyāyas tathā hā daivam ity api  // Mo_2,6.3 //<BR>
"tathā hā kaṣṭam iti"vat "hā daivam iti" dīnānām evoktir astīti bhāvaḥ || MoT_2,6.3 ||<BR>
<BR>
<BR>
     prāksvakarmetarākāraṃ daivaṃ nāma na vidyate  /<BR>
     bālaḥ prabalapuṃseva taj jetum iva śakyate  // Mo_2,6.4 //<BR>
"prāksvakarmaṇaḥ" prāktanasvakarmaṇaḥ | "itarākāram daivaṃ nāma na vidyate" | prāktanāt svakarmaṇaḥ pṛthaksattāṃ na bhajate ity arthaḥ | ataḥ puṃsā "tat" daivaṃ | "jetuṃ śakyate" ken"eva" | "prabalapuṃsā iva" | yathā tena "bālo jetuṃ śakyate" tathety arthaḥ || MoT_2,6.4 ||<BR>
<BR>
<BR>
     hyastano duṣṭa ācāra ācāreṇādya cāruṇā  /<BR>
     yathāśu śubhatāṃ yāti prāktanaṃ kukṛtaṃ tathā  // Mo_2,6.5 // <BR>
"adyācāreṇa" adya kṛtenācāreṇa | "tathā" tadvat | "prāktanaṃ kukṛtam" adyatanena sukṛtena "śubhatāṃ yāti" || MoT_2,6.5 ||<BR>
<BR>
<BR>
     tajjayāya yatante ye na lābhalavalampaṭāḥ  /<BR>
     te mūḍhāḥ prākṛtā dīnāḥ sthitā daivaparāyaṇāḥ  // Mo_2,6.6 //<BR>
"tajjayāya" kuvāsanārūpaprāktanāśubhapauruṣajayāya | "lābhalave" sāṃsārikapadārthāptirūpe lābhaleśe | "laṃpaṭāh" lobhayuktāḥ | "prākṛtāḥ" nīcāḥ || MoT_2,6.6 ||<BR>
<BR>
     pauruṣeṇa kṛtaṃ karma daivād yad abhinaśyati  /<BR>
     tatra nāśayitur jñeyaṃ pauruṣaṃ balavattaram  // Mo_2,6.7 // <BR>
"nāśayituḥ" nāśakasya kālādeḥ || MoT_2,6.7 ||<BR>
<BR>
<BR>
     yad ekavṛntaphalayor apy ekaṃ śūnyakoṭaram  /<BR>
     tatra prayatnaḥ sphuritas tathā tadrasasaṃvidaḥ {#3}  // Mo_2,6.8 // <BR>
ekasmin vṛnte sthitau phalau "ekavṛntaphalau" | tayoḥ "api" madhyāt "eka"phalaṃ "śūnyakoṭaram" sārarahitamadhyaṃ "yat" bhavati | arthāt dvitīyaṃ sārabharitamadhyaṃ jñeyam | "tatra" tasmin sthāne | "tadrasasaṃvidaḥ" tayoḥ phalayoḥ yā rasarūpā saṃvit | tasyāḥ tadrasasyeti yāvat | "tathā" tena prakāreṇa | "yatnaḥ" pauruṣaṃ "sphuritaḥ" | raseneva tādṛśaṃ pauruṣaṃ kṛtaṃ yenaikaṃ phalaṃ sārarahitaṃ saṃpannaṃ | na tv anyaśaṅkitasya {#4} daivasyātra kāpi śaktir astīti bhāvaḥ || MoT_2,6.8 ||<BR>
<BR>
***NOTES:<BR>
#3 &deg;ra&lt;m&gt;[s]a&deg;<BR>
#4  &deg;sy(ā)a&deg;<BR>
--------------------------------------------------------------<BR>
<BR>
<BR>
     yat prayānti jagadbhāvāḥ saṃsiddhā api saṃkṣayam  /<BR>
     kṣayakārakayatnasya tatra jñeyaṃ mahad balam  // Mo_2,6.9 // <BR>
"kṣayakārakasya" nāśakartuḥ kālasya | yaḥ "yatnaḥ" pauruṣam | tasya || MoT_2,6.9 ||<BR>
<BR>
<BR>
     bhikṣuko maṅgalebhena nṛpo yat kriyate balāt  /<BR>
     tad amātyebhapaurāṇāṃ prayatnasya mahat phalam  // Mo_2,6.10 // <BR>
"maṅgalebhena" maṅgalahastinā | "bhikṣukaḥ nṛpaḥ" rājā | "balāt yat kriyate amātyebhapaurāṇāṃ" rājyapradātṝṇāṃ mantrimaṅgalahastināgarāṇāṃ {#5} | "prayatnasya" tadrājyadānarūpasya pauruṣasya saha"phalaṃ" bhavati | na daivasya || MoT_2,6.10 ||<BR>
<BR>
<BR>
***NOTES:<BR>
#5 &deg;n&lt;a&gt;[ā]garā&deg;<BR>
--------------------------------------------------------------<BR>
<BR>
<BR>
     pauruṣenānnam ākramya yathā dantair vicūrṇyate  /<BR>
     alpaṃ pauruṣam ākramya tathā śūreṇa cūrṇyate  // Mo_2,6.11 // <BR>
"yathā dantaiḥ pauruṣeṇa annam ākramya" svavaśīkṛtya | "cūrṇyate" | "tathā śūreṇā"dyatanapauruṣayuktena puruṣeṇa | "alpaṃ" prāktanatvena jīrṇaprāyaṃ | "pauruṣaṃ ākramya cūrṇyate" || MoT_2,6.11 ||<BR>
<BR>
<BR>
     anubhūtaṃ hi mahatāṃ lāghavaṃ yatnaśālināṃ  /<BR>
     yatheṣṭaṃ viniyujyante te taiḥ karmasu loṣṭavat  // Mo_2,6.12 //<BR>
"hi" yasmāt | asmābhiḥ "yatnaśālināṃ" pauruṣaśālināṃ | "mahatāṃ lāghavaṃ" cāturyam | "anubhūtaṃ" pratyakṣaṃ dṛṣṭam | kathaṃ anubhūtam ity | atrāha | "yatheṣṭam" iti | yataḥ "taiḥ" yatnaśālibhiḥ | "te" arthāt pauruṣarahitāḥ  puruṣāḥ | "yatheṣṭaṃ" svecchānusāreṇa | "loṣṭavat karmasu viniyujyante" || MoT_2,6.12 ||<BR>
<BR>
<BR>
     śaktasya pauruṣaṃ dṛśyam adṛśyaṃ vāpi yad bhavet  /<BR>
     tad daivam ity aśaktena buddham ātmany abuddhinā  // Mo_2,6.13 // <BR>
"śaktasya" mahatā pauruṣeṇa yuktasya | dṛśyasya puruṣāder adṛśyasya kālādeś ca | "dṛśyam adṛśyaṃ vā yat pauruṣaṃ bhavet" | "abuddhinā" samyagjñānarahitena | "aśaktena" tadapekṣayā śaktirahitena puruṣeṇa | "tat" śaktasya pauruṣam | "ātmani" svasmin viṣaye | "daivaṃ buddham" jñātam {#6} | anyathā daivena me kṛtam iti {#7} na brūyāt || MoT_2,6.13 ||<BR>
<BR>
<BR>
***NOTES:<BR>
#6 jñā&lt;n&gt;[t]am<BR>
#7 i[ti]<BR>
--------------------------------------------------------------<BR>
<BR>
<BR>
     bhūtānāṃ balavadbhūtayatno daivam iti sthitam  /<BR>
     tasthuṣām apy adhiṣṭhātṛvatām etat sphuṭaṃ mithaḥ  // Mo_2,6.14 // <BR>
"balavadbhūtayatnaḥ" | "bhūtānām" kṣudrabhūtānāṃ upari | "daivam iti sthitam" bhavati | puruṣo hi yatra na paryāpto bhavati tatraiva daivena me kṛtam iti kathayati | na kevalam etan mayaiva jñātaṃ kiṃtv anyair apīty āha | "tasthuṣām" iti | "api"śabdaḥ samuccaye {#8} | "mithaḥ" anyo'nyam | "adhiṣṭhātṛvatāṃ tasthuṣām" prerakayuktānāṃ sthitānām puruṣāṇām "api" | "etat" mayā uktaḥ arthaḥ | "sphuṭaṃ" prakaṭo bhavati | te hi parasparaṃ kṣudrataratamādibhedenādhiṣṭheyāḥ bhavanti | utkṛṣṭataratamādibhedena tv adhiṣṭhātāraḥ | adhiṣṭhātā eva cādhiṣṭheyaṃ prati daivam | ataḥ eteṣu madukto 'rthaḥ sphuṭa eva bhavati iti bhāvaḥ || MoT_2,6.14 ||<BR>
<BR>
<BR>
***NOTES:<BR>
#8 &deg;u&lt;ś&gt;[c]ca&deg;<BR>
--------------------------------------------------------------<BR>
<BR>
<BR>
nanu bhikṣukarājyaviṣaye 'yaṃ nyāyo nāstīty | atrāha<BR>
     śāstramātyebhapaurāṇām {#9} avikalpyā svabhāvadhīḥ  /<BR>
     sā yā bhikṣukarājyasya kartrī dhartrī prajāsthiteḥ  // Mo_2,6.15 // <BR>
"śāstā" {#10} purohitaḥ | sa ca "amātyaś" ca | "ibhaś" ca maṅgalahastī ca | "paurāś" ca | teṣām | "sā svabhāvadhīḥ" svabhāvāt utthitā bhikṣurājyadānarūpā buddhiḥ | "avikalpyā" nāśayitum aśakyāśaktā iti yāvat bhavati | "sā" kā | "yā bhikṣukarājyasya kartrī" bhavati | taddvāreṇa "prajāsthiteḥ dhartrī" ca bhavati | ato 'trāpy ayam eva nyāya iti bhāvaḥ | iyaṃ hi rītiḥ | yatra deśe rājā mriyate | tasya putraś ca na syāt | tatra maṅgalahastī yaṃ namati | tam eva rājānaṃ kurvantīti || MoT_2,6.15 ||<BR>
<BR>
<BR>
***NOTES:<BR>
#9 śāstr&lt;ā&gt;[a]&deg;<BR>
#10 ś&lt;a&gt;[ā]stā<BR>
--------------------------------------------------------------<BR>
<BR>
<BR>
     aihikaḥ prāktanaṃ hanti prāktano 'dyatanaṃ balāt  /<BR>
     sarvadā puruṣaspandas tatrānudvegavāñ jayī  // Mo_2,6.16 // <BR>
"puruṣaspandaḥ" pauruṣam | "tatra" dvayoḥ pauruṣayoḥ madhye | "anudvegavān" udvegarahitaḥ | lakṣaṇayā atibala ity arthaḥ || MoT_2,6.16 ||<BR>
<BR>
<BR>
nanu tatra kaḥ prāyaḥ balavān astīty | atrāha<BR>
     dvayor adyatanasyaiva pratyakṣād balitā bhavet  /<BR>
     daivaṃ jetum ato yatnair bālo yūneva śakyate  // Mo_2,6.17 // <BR>
"pratyakṣāt" pratyakṣapramāṇena | dṛśyate hi adyatanaḥ śubhācāraḥ hyastanam aśubhaṃ nāśayan | phalitam āha | "daivam" iti | "ataḥ yatnaiḥ" adyatanaiḥ pauruṣaiḥ | "daivaṃ" prāktanaṃ pauruṣaṃ | "jetum śakyate" | keneva | "yūneva" | yathā "yūnā bālaḥ jetuṃ śakyate" tathety arthaḥ || MoT_2,6.17 ||<BR>
<BR>
<BR>
     meghena nīyate yad vā vatsaropārjitā kṛṣiḥ  /<BR>
     meghasya puruṣārtho 'sau jayaty adhikayatnavān  // Mo_2,6.18 // <BR>
atrāpi na daivasya kācic chaktir astīti bhāvaḥ || MoT_2,6.18 ||<BR>
<BR>
<BR>
     krameṇopārjite 'py arthe naṣṭe kāryā na kheditā  /<BR>
     na balaṃ yatra me śaktaṃ tatra kā paridevanā  // Mo_2,6.19 // <BR>
"balam" pauruṣam | na hi janaḥ aśakyaḥ rājyādivastuprāptyarthaṃ pratyahaṃ "paridevanā"yukto {#11} bhavatīti bhāvaḥ || MoT_2,6.19 ||<BR>
<BR>
<BR>
***NOTES:<BR>
#11 pari&lt;v&gt;[d]e&lt;d&gt;[v]anā&deg;<BR>
--------------------------------------------------------------<BR>
<BR>
<BR>
     yan na śaknomi tasyārthe yadi duḥkhaṃ karomy aham  /<BR>
     tad amānitamṛtyor me yuktaṃ pratyaharodanam  // Mo_2,6.20 // <BR>
"amānitamṛtyoḥ" tāvad {#12} mṛtyupātam {#13} api anaṅgīkurvataḥ || MoT_2,6.20 ||<BR>
<BR>
<BR>
***NOTES:<BR>
#12 &lt;tadvat&gt; [tāvad]<BR>
#13 &deg;tyu&lt;ḥ&gt;[-]pā&deg;<BR>
--------------------------------------------------------------<BR>
<BR>
<BR>
     deśakālakriyādravyavaśato visphuranty amī  /<BR>
     sarva eva jagadbhāvā jayaty adhikayatnavān  // Mo_2,6.21 // <BR>
"bhāvāḥ" mṛtyvādirūpāḥ padārthāḥ || MoT_2,6.21 ||<BR>
<BR>
<BR>
phalitaṃ kathayati<BR>
     tasmāt pauruṣam āśritya sacchāstraiḥ satsamāgamaiḥ  /<BR>
     prajñām amalatāṃ nītvā saṃsārāmbunidhiṃ tara  // Mo_2,6.22 // <BR>
"amalatām" rāgādimalarāhityam || MoT_2,6.22 ||<BR>
<BR>
<BR>
     prāktanaś caihikaś cāsau puruṣārthau phaladrumau  /<BR>
     aihikaḥ puruṣārthaś ca jagaty abhyadhikas tayoḥ  // Mo_2,6.23 // <BR>
phalotpādakau drumau "phaladrumau" || MoT_2,6.23 ||<BR>
<BR>
<BR>
     karma yaḥ prāktanaṃ tucchaṃ na nihanti śubhehitaiḥ  /<BR>
     ajño jantur anīśo 'sau vāṅmanaḥsukhaduḥkhayoḥ  // Mo_2,6.24 // <BR>
"karma" pauruṣam | "anīśaḥ" asamarthaḥ | "vāṅmanaḥsukhaduḥkhau" apy "asau" nāśayituṃ na śaknoti | śarīraduḥkhanāśe tu kā katheti bhāvaḥ || MoT_2,6.24 ||<BR>
<BR>
<BR>
     yas tūdāracamatkāraḥ sadācāravihāravān  /<BR>
     sa niryāti jaganmohān mṛgendraḥ pañjarād iva  // Mo_2,6.25 // <BR>
"sadācāreṇa" sādhvācāreṇa | "vihāraḥ" vidyate yasya | tādṛśaḥ | "sa" iti | "sa" eva śubhapauruṣabhājanam iti bhāvaḥ || MoT_2,6.25 ||<BR>
<BR>
<BR>
     kaścin māṃ prerayaty evam ity anarthakukalpane  /<BR>
     yaḥ sthito dṛṣṭam utsṛjya tyājyo 'sau dūrato 'dhamaḥ  // Mo_2,6.26 // <BR>
"dṛṣṭam" pratyakṣadṛṣṭaphalaṃ pauruṣam || MoT_2,6.26 ||<BR>
<BR>
<BR>
     vyavahārasahasrāṇi yāny upāyānti yānti ca  /<BR>
     yathāśāstraṃ vihartavyaṃ teṣu tyaktvā sukhāsukhe  // Mo_2,6.27 // <BR>
"yathāśāstram" svaśāstrānatikrameṇa | "vihartavyaṃ" vihāraḥ kāryaḥ || MoT_2,6.27 ||<BR>
<BR>
<BR>
     yathāśāstram {#14} anucchinnāṃ maryādāṃ svām anujjhataḥ  /<BR>
     upatiṣṭhanti sarvāṇi ratnāny ambunidher iva  // Mo_2,6.28 // <BR>
"svām" svajātyanusāriṇīm | "upatiṣṭhanti" samīpam āgacchanti | "sarvāṇi" sakalāni śreyāṃsi || MoT_2,6.28 ||<BR>
<BR>
<BR>
***NOTES:<BR>
#14 &deg;śāstr&lt;ā&gt;[a]m<BR>
--------------------------------------------------------------<BR>
<BR>
<BR>
     svārthaprāpakakāryaikaprayatnaparatā budhaiḥ  /<BR>
     proktā pauruṣaśabdena sā siddhyai śāstrayantritā  // Mo_2,6.29 // <BR>
"svārthaprāpake" svaprayojanasādhake "kārye" | "ekam" atyantaṃ | "prayatnaparatā" "śāstrayantritā" śāstrabuddhā || MoT_2,6.29 ||<BR>
<BR>
<BR>
     kriyāyāḥ spandadharmiṇyāḥ {#15} svārthasādhakatā svayam  /<BR>
     sādhusaṅgamaśāstrārthatīkṣṇayābhyūhyate dhiyā  // Mo_2,6.30 // <BR>
"spandadharmiṇyāḥ" spandasvarūpāyāḥ "kriyāyāḥ" | "svārthasādhakatā svayam" anyanirapekṣaṃ bhavati | "sādhusaṅgamaśāstrārthatīkṣṇayā dhiyā" sambandhinī "svārthasādhakatā" "abhyūhyate" vivecyate | kā "svārthasādhakatā" | śubhā | kā śubheti vyavasthāpyate ity arthaḥ || MoT_2,6.30 ||<BR>
<BR>
<BR>
***NOTES:<BR>
#15 &deg;ṇyā[ḥ]<BR>
--------------------------------------------------------------<BR>
<BR>
<BR>
     anantaṃ samatānandaṃ paramārthaṃ vidur budhāḥ  /<BR>
     sa yebhyaḥ prāpyate 'nantaṃ te sevyāḥ śāstrasādhavaḥ  // Mo_2,6.31 //<BR>
sarvatra samadarśitvaṃ "samatā" | tadrūpaḥ "ānandaḥ" "samatānandaḥ" | "paramārtham" paramopādeyaṃ | "saḥ" samatānandaḥ | pauruṣam āśrityopāsyaḥ || MoT_2,6.31 ||<BR>
<BR>
<BR>
     prāktanaṃ pauruṣaṃ tac ced daivaśabdena kathyate  /<BR>
     tad yuktam etad etasmin nāsti nāpavadāmahe  // Mo_2,6.32 //<BR>
"tat" prasiddhaṃ | "prāktanaṃ pauruṣaṃ daivaśabdena cet" yadi | "kathyate" | "yuṣmābhir" iti śeṣaḥ | "tat" kathanaṃ | "yuktaṃ" bhavati | yata "etat" samatānandaprāptyupāyatvam {#16} | "etasmin nāsti" | ataḥ vayaṃ "nāpavadāmahe" tadapavādaṃ na kurmaḥ | upekṣāviṣayatvād iti bhāvaḥ || MoT_2,6.32 ||<BR>
<BR>
<BR>
***NOTES:<BR>
#16 samatā&lt;samatā&gt;nanda&deg;<BR>
--------------------------------------------------------------<BR>
<BR>
<BR>
     mūḍhaiḥ prakalpitaṃ daivam anyad yais te kṣayaṃ gatāḥ  /<BR>
     nityaṃ svapauruṣād eva lokadvayahitaṃ bhavet  // Mo_2,6.33 // <BR>
"anyat" prāktanapauruṣāt | "kṣayam" anudyogakṛtaṃ nāśam || MoT_2,6.33 ||<BR>
<BR>
<BR>
     hyastanī duṣkriyābhyeti śobhāṃ satkriyayā yathā  /<BR>
     adyaivaṃ prāktanī tasmād yatnāt satkāryavān bhava  // Mo_2,6.34 // <BR>
"adyatanaye"ti śeṣaḥ | "yathā" adyatanayā "satkriyayā hyastanī duṣkriyā śobhāṃ abhyeti" | "evam" tathā | "prāktanī"  prāgjanmabhavā {#17} vāsanārūpā "duṣkriyā" {#18} | "adya" adyatanayā sacchāstrasevanādirūpayā "satkriyayā" | "śobhām" śuddhatvam "abhyeti" | ataḥ tvam "satkāryavān bhava" || MoT_2,6.34 ||<BR>
<BR>
<BR>
***NOTES:<BR>
#17 &deg;jan&lt;bh&gt;[ma]&deg;<BR>
#18 &deg;kriy&lt;ay&gt;ā<BR>
--------------------------------------------------------------<BR>
<BR>
<BR>
     karāmalakavad dṛṣṭaṃ pauruṣād eva yat phalam  /<BR>
     mūḍhaḥ pratyakṣam utsṛjya {#19} daivamohe nimajjati  // Mo_2,6.35 // <BR>
"mūḍhaḥ" daivāt phalavādī ajñānī | "pratyakṣam" pratyakṣapramāṇasiddhaṃ pauruṣam "utsṛjya" | "daivamohe" daivarūpe bhrame "majjati" | kutaḥ tat | tat kutaḥ "yat" yataḥ | asmābhiḥ "phalam karāmalakavat pauruṣād eva dṛṣṭam" pratyakṣam anubhūtam || MoT_2,6.35 ||<BR>
<BR>
<BR>
***NOTES:<BR>
#19 utsṛ&lt;ṣṭā&gt;[jya]<BR>
--------------------------------------------------------------<BR>
<BR>
<BR>
     sakalakāraṇakāryavivarjitaṃ <BR>
     nijavikalpabalād upakalpitam  /<BR>
     tad anapekṣya hi daivam asanmayaṃ <BR>
     śraya śubhāśaya pauruṣam ātmanaḥ  // Mo_2,6.36 // <BR>
"sakalāni" yāni "kāryakāraṇāni" | taiḥ "varjitam" | atyantāsatsvarūpam ity arthaḥ | ata eva "nijavikalpabalāt upakalpitam" saṃpāditaṃ | "tat asanmayaṃ daivam anapekṣya" | he "śubhāśaya" | tvam "ātmanaḥ pauruṣaṃ āśraya" | daivavaśo mā bhaveti bhāvaḥ || MoT_2,6.36 ||<BR>
<BR>
<BR>
     śāstraiḥ sadācaritajṛṃbhitadeśadharmair<BR>
     yat kalpitaṃ phalam atīva ciraprarūḍham  /<BR>
     tasmin hṛdi sphurati no 'param eti cittam<BR>
     aṅgāvalī tad anu pauruṣam etad āhuḥ  // Mo_2,6.37 // <BR>
"śāstraiḥ" sacchāstraiḥ | "satāṃ" sādhūnāṃ | yat "ācaritaṃ" ācāraḥ | tena pravṛttaḥ | avicchinnapravāheṇāgatāḥ ye "deśadharmāḥ" | taiḥ c"ātīva ciraprarūḍhaṃ" {#20} atyantabahukālāt prabhṛti prasiddhaṃ | "yat phalaṃ kalpitam" sādhyatvena niścitaṃ bhavati | "tasmin" phale | "hṛdi sphurati" saṃpādanīyatayā vilasati sati | "cittam" "aparam" proktaphaletaraṃ {#21} vastu yat | "no eti" na gacchati | "tad anu" cittānantaraṃ | "aṅgāvalī" hastādyavayavapaṅktir | api "aparaṃ" yat | "no eti" | api tu tatsādhanaikaparaṃ bhavati | paṇḍitāḥ "etat pauruṣam āhuḥ" kathayanti | na tu yathā tathā hastādicālanam iti bhāvaḥ || MoT_2,6.37 ||<BR>
<BR>
<BR>
***NOTES:<BR>
#20 &deg;ḍha[ṃ]<BR>
#21 p[r]okta&deg;<BR>
--------------------------------------------------------------<BR>
<BR>
<BR>
     buddhvaiva pauruṣaphalaṃ puruṣatvam etad<BR>
     ātmaprayatnaparataiva sadaiva kāryā  /<BR>
     neyā tataḥ saphalatāṃ paramām athāsau<BR>
     sacchāstrasādhujanapaṇḍitasevanena  // Mo_2,6.38 // <BR>
puruṣeṇa "etat" svenānubhūyamānaṃ | "puruṣatvam" puruṣabhāvam | "pauruṣaphalaṃ" | "pauruṣaṃ" pūrvaślokoktasvarūpapauruṣaṃ | "phalaṃ" yasya | tādṛk | "buddhvā" eva | "ātmaprayatnaparatā" pauruṣanirvṛttatvam {#22} | "sadā eva kāryā" | "tataḥ" karaṇānantaraṃ | puruṣeṇ"āsau" ātmaprayatnaparatā | "sacchāstrasādhujanapaṇḍitasevanena" "paramām" utkṛṣṭām | "saphalatām" mokṣākhyaphalayuktatām "neyā" | "atha"śabdaḥ pādapūraṇārthaḥ || MoT_2,6.38 ||<BR>
<BR>
<BR>
***NOTES:<BR>
#22 &deg;ni[r]vṛ[tta]&deg;<BR>
--------------------------------------------------------------<BR>
<BR>
<BR>
     daivapauruṣavicāracārubhiś cetasā caritam ātmapauruṣam  /<BR>
     nityam eva jayatīti bhāvitaiḥ kārya āryajanasevanodyamaḥ  // Mo_2,6.39 // <BR>
puruṣaiḥ "āryajanasevanodyamaḥ kāryaḥ" | kathaṃbhūtaiḥ | "daivapauruṣayoḥ" yaḥ "vicāraḥ" svarūpavivecanaṃ | tena "cārubhiḥ " | punaḥ kathaṃbhūtaiḥ | manasā "iti"  evam | "bhāvitaiḥ" niścitaiḥ iti | kim "iti" | "caritam" anuṣṭhitam | "ātmapauruṣam nityam" sadā "jayati" | sarvaphalajanakatvāt sarvotkarṣeṇa vartata iti || MoT_2,6.39 ||<BR>
<BR>
<BR>
sargāntaślokenāpy etad eva kathayati<BR>
     janmaprabandhamayam āmayam eṣa jīvo<BR>
     buddhvaihikaṃ sahajapauruṣam eva siddhyai  /<BR>
     śāntiṃ nayatv avitathena varauṣadhena <BR>
     pṛṣṭena tuṣṭiparapaṇḍitasevanena  // Mo_2,6.40 // <BR>
"jīvaḥ" puruṣaḥ | "aihikaṃ" iha loke śakyatvena sthitaṃ "pauruṣaṃ" | "siddhyai" siddhyarthaṃ "buddhvā" | tataḥ tadāśrayaṇenānuṣṭhitena "tuṣṭiparapaṇḍitasevanena" hetunā | "pṛṣṭena" tasmād eva paṇḍitāt "pṛṣṭena" | "avitathena" saphalena | "varauṣadhena" samyagjñānākhyavarauṣadhena | "janmaprabandhamayam" janmasantānarūpaṃ | "āmayam" rogaṃ | "śāntiṃ nayatu" | iti śivam || MoT_2,6.40 ||<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇe ṣaṣṭhaḥ sargaḥ || 2,6 ||<BR>
<BR>
<BR>
************************************************************************<BR>
<BR>
oṃ atyantopādeyatvena punar api pauruṣacarcām eva prastauti<BR>
     prāpya vyādhivinirmuktaṃ deham alpādhivedhitam  /<BR>
     tathātmānaṃ samādadhyād yathā bhūyo na jāyate  // Mo_2,7.1 //<BR>
"alpo" yaḥ "ādhiḥ" jīvanopāyādinimittā cittapīḍā | tena "vedhitam" tāḍanāyuktam {#1} kṛtam | "samādadhyāt" cinmātratattve samādhānayuktaṃ kuryāt || MoT_2,7.1 ||<BR>
<BR>
<BR>
***NOTES:<BR>
#1 &deg;n*ā*&deg;<BR>
--------------------------------------------------------------<BR>
<BR>
<BR>
     daivaṃ puruṣakāreṇa yo 'tivartitum icchati  /<BR>
     iha cāmutra ca jayet sa saṃpūrṇābhivāñchitaḥ  // Mo_2,7.2 //<BR>
"daivam" anudyogarūpam daivam | "saṃpūrṇe abhivāñchite" bhogamokṣarūpe kāṅkṣite {#2} yasya "saḥ" || MoT_2,7.2 ||<BR>
<BR>
<BR>
***NOTES:<BR>
#2 &deg;pūrṇ&lt;au&gt;[e] &deg;vāñchit&lt;au&gt;[e] &deg;rūp&lt;au&gt;[e] kāṅkṣit&lt;au&gt;[e]<BR>
--------------------------------------------------------------<BR>
<BR>
<BR>
     ye samudyogam utsṛjya sthitā daivaparāyaṇāḥ  /<BR>
     te {#3} dharmam arthakāmau ca nāśayanty ātmavidviṣaḥ  // Mo_2,7.3 //<BR>
"ātmavidviṭtvaṃ" ca teṣāṃ bhogamokṣarūpātmakakāryanāśakatvāj jñeyam || MoT_2,7.3 ||<BR>
<BR>
<BR>
***NOTES:<BR>
#3 te&lt;r&gt;<BR>
--------------------------------------------------------------<BR>
<BR>
<BR>
     saṃvitspando manaḥspanda indriyaspanda eva ca  /<BR>
     etāni puruṣārthasya rūpāṇy ebhyaḥ phalodayaḥ  // Mo_2,7.4 //<BR>
"ebhyaḥ" saṃvidādispandebhyaḥ || MoT_2,7.4 ||<BR>
<BR>
<BR>
saṃvittattvād {#4} eva pauruṣotthānaṃ kathayati<BR>
     yathā saṃvedanaṃ cetas tathāntaḥspandam ṛcchati  /<BR>
     tathaiva kāyaś calati tathaiva phalabhoktṛtā  // Mo_2,7.5 //<BR>
"yathā" yena prakāreṇa | "saṃvedanam" saṃvidaḥ sphuraṇam syāt | "tathā" tena prakāreṇa | "cetaḥ antaḥspandam" {#5} saṃkalpākhyām ceṣṭām | "ṛcchati" gacchati | "tathaiva" cittaspandānusāreṇa eva | "kāyaḥ calati" hitāhitaprāptiparihārarūpāṃ kriyāṃ prati ceṣṭate | tataḥ "tathaiva" kāyacalanānusāreṇaiva | "phalabhoktṛtā" bhavati | "jīvasye"ti śeṣaḥ || MoT_2,7.5 ||<BR>
<BR>
<BR>
***NOTES:<BR>
#4 &deg;tat[t]vād<BR>
#5 &deg;spa[n]dam<BR>
--------------------------------------------------------------<BR>
<BR>
<BR>
     ābālam etat saṃsiddhaṃ yatra yatra yathā tathā  /<BR>
     daivaṃ tu na {#6} kvacid dṛṣṭam ato jayati pauruṣam  // Mo_2,7.6 //<BR>
"ābālaṃ" bālaparyantam | "etat" maduktam | phalitam āh"āta" iti || MoT_2,7.6 ||<BR>
<BR>
<BR>
***NOTES:<BR>
#6 n&lt;u&gt;[a]<BR>
--------------------------------------------------------------<BR>
<BR>
<BR>
     puruṣārthena deveśagurur eṣa bṛhaspatiḥ  /<BR>
     śukro daityendragurutāṃ puruṣārthena cāsthitaḥ  // Mo_2,7.7 //<BR>
deveśasya guruḥ "deveśaguruḥ" || MoT_2,7.7 ||<BR>
<BR>
<BR>
     dainyadāridryaduḥkhārtā api sādho narottamāḥ  /<BR>
     pauruṣeṇaiva yatnena yātā devendratulyatām  // Mo_2,7.8 //<BR>
"devendratulyatām" indrasāmyam || MoT_2,7.8 ||<BR>
<BR>
<BR>
     mahānto vibhavāḍhyā ye nānāścaryasamāśrayāḥ  /<BR>
     pauruṣeṇaiva doṣeṇa narakātithitāṃ gatāḥ  // Mo_2,7.9 //<BR>
"doṣeṇa" doṣahetunā {#7} | ucchāstriteneti yāvat || MoT_2,7.9 ||<BR>
<BR>
<BR>
***NOTES:<BR>
#7 &deg;h&lt;o&gt;[e]tu&deg;<BR>
--------------------------------------------------------------<BR>
<BR>
<BR>
     bhāvābhāvasahasreṣu daśāsu vividhāsu ca  /<BR>
     svapauruṣavaśād eva vivṛttā bhūtajātayaḥ  // Mo_2,7.10 //<BR>
"vivṛttāḥ" rūpāntaraṃ gatāḥ | "bhāvābhāvā"dyāviṣṭāḥ saṃpannā iti yāvat || MoT_2,7.10 ||<BR>
<BR>
<BR>
     śāstrato gurutaś caiva svataś ceti trisiddhitā  /<BR>
     sarvatra puruṣārthasya na daivasya kadācana  // Mo_2,7.11 //<BR>
tribhiḥ prakāraiḥ siddhitā "trisiddhitā" | "phalam" iti śeṣaḥ | "svataḥ" śāstrādi {#8} vinā svapratibhāmātrād eva | kecid dhi "śāstrāt" siddhā bhavanti | kecit "gurutaḥ" | kecit "svataḥ" || MoT_2,7.11 ||<BR>
<BR>
<BR>
***NOTES:<BR>
#8 &deg;ādi&lt;ṃ&gt;<BR>
--------------------------------------------------------------<BR>
<BR>
<BR>
     aśubheṣu samāviṣṭaṃ śubheṣv evāvatārayet  /<BR>
     yatnena cittam ity āśu sarvaśāstrārthasaṃgrahaḥ  // Mo_2,7.12 //<BR>
"aśubheṣu" bhogārjanarūpeṣv aśubhakāryeṣu || MoT_2,7.12 ||<BR>
<BR>
<BR>
     yac chreyo yad atucchaṃ ca yad apāyavivarjitam  /<BR>
     tat tad ācara yatnena putreti guravaḥ sthitāḥ  // Mo_2,7.13 //<BR>
"putra" he śiṣya | "sthitāḥ" | "upadeṣṭṛtvene"ti śeṣaḥ || MoT_2,7.13 ||<BR>
<BR>
<BR>
     yathā yathā prayatno me phalam āśu tathā tathā  /<BR>
     ity ahaṃ pauruṣād eva phalabhāṅ na tu daivataḥ  // Mo_2,7.14 //<BR>
"ity" evaṃ | niścayavān bhaved iti bhāvaḥ || MoT_2,7.14 ||<BR>
<BR>
<BR>
     pauruṣād dṛśyate siddhiḥ pauruṣaṃ dhīmatāṃ kramaḥ  /<BR>
     daivam āśvāsanāmātraṃ duḥkhapelavabuddhiṣu  // Mo_2,7.15 //<BR>
"duḥkhena pelavā" udyogāsahā | "buddhiḥ" yeṣāṃ teṣu || MoT_2,7.15 ||<BR>
<BR>
<BR>
     pratyakṣapramukhān nityaṃ pramāṇaṃ pauruṣaḥ kramaḥ  /<BR>
     phalato dṛśyate loke deśāntaragamādikāt  // Mo_2,7.16 //<BR>
asmābhiḥ "pauruṣaḥ" puruṣasambandhī "kramaḥ" | pādacālanādirūpaṃ pauruṣam iti yāvat | "deśāntaragamādikāt phalataḥ" phalāt | "nityaṃ pramāṇaṃ" arthakriyākāri {#9}  "dṛśyate" | "phalataḥ" kathaṃbhūtāt | "pratyakṣaṃ" pratyakṣapramāṇaṃ | "pramukhaṃ" grāhakatvena pradhānaṃ yasya | tādṛśāt pratyakṣadṛṣṭād ity arthaḥ | ataḥ pauruṣam eva saphalaṃ | na daivam iti bhāvaḥ || MoT_2,7.16 ||<BR>
<BR>
<BR>
***NOTES:<BR>
#9 *kri*<BR>
--------------------------------------------------------------<BR>
<BR>
<BR>
     bhoktā tṛpyati nābhoktā gantā gacchati nāgatiḥ  /<BR>
     vaktā vakti na cāvaktā pauruṣaṃ saphalaṃ nṛṇām  // Mo_2,7.17 //<BR>
spaṣṭam || MoT_2,7.17 ||<BR>
<BR>
<BR>
     pauruṣeṇa durantebhyaḥ saṃkaṭebhyaḥ subuddhayaḥ  /<BR>
     samuttaranty ayatnena na tu mūkatayānayā  // Mo_2,7.18 //<BR>
"mūkatayā" daivaparatvarūpeṇa {#10} udyogarāhityena || MoT_2,7.18 ||<BR>
<BR>
<BR>
***NOTES:<BR>
#10 dai*va*<BR>
--------------------------------------------------------------<BR>
<BR>
<BR>
     yo yo yathā prayatate {#11} sa sa tadvat phalaikabhāk  /<BR>
     na tu tūṣṇīṃ sthiteneha kenacit prāpyate phalam  // Mo_2,7.19 //<BR>
"tadvat" tathā | "tūṣṇīṃ sthitena" udyogarahitena tiṣṭhatā || MoT_2,7.19 ||<BR>
<BR>
<BR>
***NOTES:<BR>
#11  &deg;yatat(o)e<BR>
--------------------------------------------------------------<BR>
<BR>
<BR>
     śubhena puruṣārthena śubham āsādyate phalam  /<BR>
     aśubhenāśubhaṃ rāma yathecchasi tathā kuru  // Mo_2,7.20 // {#12} <BR>
spaṣṭam || MoT_2,7.20 ||<BR>
<BR>
<BR>
***NOTES:<BR>
#12 Bhagavadgītā 18.63d (Raghavan 1939b).<BR>
--------------------------------------------------------------<BR>
<BR>
<BR>
     puruṣārthaphalaprāptir deśakālavaśād iha  /<BR>
     prāptā cireṇa śīghraṃ vā yāsau daivam iti smṛtā  // Mo_2,7.21 //<BR>
"prāptiḥ" "prāpte"ti kāryaṃ karoti itivat prayogaḥ | "asau" "puruṣārthaphalaprāptiḥ" || MoT_2,7.21 ||<BR>
<BR>
<BR>
     na daivaṃ dṛśyate dṛṣṭyā na ca lokāntare sthitam  /<BR>
     uktaṃ daivābhidhānena svaṃ loke karmaṇaḥ phalam  // Mo_2,7.22 //<BR>
spaṣṭam || MoT_2,7.22 ||<BR>
<BR>
<BR>
     puruṣo jāyate loke vardhate kṣīyate punaḥ  /<BR>
     na tatra dṛśyate daivaṃ jarāyauvanabālyavān  // Mo_2,7.23 //<BR>
"tatra" puruṣe || MoT_2,7.23 || <BR>
     deśād deśāntaraprāptir hastasthadravyadhāraṇam  /<BR>
     vyāpāraś ca tathāṅgānāṃ pauruṣeṇa na daivataḥ  // Mo_2,7.24 //<BR>
spaṣṭam || MoT_2,7.24 || <BR>
     arthaprāpakakāryaikaprayatnaparatā budhaiḥ  /<BR>
     proktā pauruṣaśabdena sarvam āsādyate 'nayā  // Mo_2,7.25 //<BR>
"arthaprāpakaṃ" yat "kāryaṃ" | tatra "ekam" kevalaṃ | "prayatnaparatā" || MoT_2,7.25 ||<BR>
<BR>
<BR>
     anarthaprāptikāryaikaprayatnaparatā tu yā  /<BR>
     soktā pronmattaceṣṭeti na kiṃcit prāpyate 'nayā  // Mo_2,7.26 //<BR>
"anarthaprāptau" anarthaprāptyarthaṃ yat "kāryam" | tatra "ekam prayatnaparatā" || MoT_2,7.26 ||<BR>
<BR>
<BR>
     kriyāyāḥ spandadharmiṇyāḥ svārthasādhakatā svayam  /<BR>
     sādhusaṅgamasacchāstratīkṣṇayonnīyate dhiyā  // Mo_2,7.27 //<BR>
"unnīyate" niścīyate || MoT_2,7.27 ||<BR>
<BR>
<BR>
     anantaṃ samatānandaṃ paramārthaṃ svakaṃ viduḥ  /<BR>
     tad yebhyaḥ prāpyate yatnāt sevyās te śāstrasādhavaḥ  // Mo_2,7.28 //<BR>
"svakam paramārtham" nijaṃ paramaprayojanam || MoT_2,7.28 ||<BR>
<BR>
<BR>
     sacchāstrādiguṇo matyā sacchāstrādiguṇān matiḥ  /<BR>
     vardhete te mitho 'bhyāsāt sarobdāv iva kālataḥ  // Mo_2,7.29 //<BR>
"sacchāstrādi"rūpaḥ "guṇaḥ matyā" {#13} bhavati | buddhirahitasya "sacchāstrādau" pravṛttyabhāvāt | "matiḥ sacchāstrādiguṇāt" bhavati | "te" sacchāstrādiguṇamatī | "mithaḥ" anyonyaṃ | "abhyāsāt vardhete" vṛddhiṃ gacchataḥ | kāv "iva" | "sarobdāv iva" | yathā "sarobdau" saromeghau | "kālataḥ mithaḥ vardhete" tathety arthaḥ | kadācid dhi saraḥ meghavṛṣṭena jalena vardhate | kadācit tu meghaḥ sarasaḥ gṛhītena jaleneti || MoT_2,7.29 ||<BR>
<BR>
<BR>
***NOTES:<BR>
#13 &lt;s&gt;[m]atyā<BR>
--------------------------------------------------------------<BR>
<BR>
     ābālyād alam abhyastaiḥ śāstrasatsaṃgamādibhiḥ  /<BR>
     guṇaiḥ puruṣayatnena svo 'rthaḥ saṃprāpyate hitaḥ  // Mo_2,7.30 //<BR>
"puruṣayatnena" pauruṣeṇ"ābhyastaiḥ" anuśīlitaiḥ | "svaḥ arthaḥ" mokṣākhyaṃ nijaṃ prayojanam || MoT_2,7.30 ||<BR>
<BR>
<BR>
     pauruṣeṇa jitā daityāḥ sthāpitā bhuvanakriyāḥ  /<BR>
     racitāni jagantīha viṣṇunā na tu daivataḥ  // Mo_2,7.31 //<BR>
spaṣṭam || MoT_2,7.31 ||<BR>
<BR>
<BR>
sargāntaślokena śrīrāmasya pauruṣaṃ kartavyatvenopadiśati<BR>
     jagati puruṣakārakāraṇe 'smin<BR>
     kuru raghunātha ciraṃ tathā prayatnam  /<BR>
     vrajasi tarusarīsṛpābhidhānāṃ<BR>
     subhaga yathā na daśām aśaṅkam eva  // Mo_2,7.32 //<BR>
"jagati" kathaṃbhūte | "puruṣakāraḥ" pauruṣaṃ "kāraṇaṃ" yasya | tādṛśe | cinmātrapauruṣād eva hi jagad utpannam | "prayatnam" pauruṣam | "tarusarīsṛpābhidhānāṃ daśāṃ" tarvādirūpatām ity arthaḥ | tarvādayo hi pauruṣarāhityenaiva duḥkham anubhavantīti teṣāṃ grahaṇaṃ kṛtam | iti śivam || MoT_2,7.32 ||<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇe saptamaḥ sargaḥ || 2,7 ||<BR>
<BR>
<BR>
************************************************************************<BR>
<BR>
oṃ punaḥ daivanirākaraṇaṃ karoti | oṃ<BR>
     nākṛtir na ca karmāṇi nāspadaṃ na parākramaḥ  /<BR>
     tan mithyājñānavat prauḍhaṃ daivaṃ nāma kim ucyate  // Mo_2,8.1 //<BR>
pūrvārdhe "yasye"ti śeṣaḥ || MoT_2,8.1 ||<BR>
<BR>
     svakarmaphalasaṃprāptāv idam ittham itīha yāḥ  /<BR>
     giras tā daivanāmnaitāḥ prasiddhiṃ samupāgatāḥ  // Mo_2,8.2 //<BR>
"idam ittham iti gira" {#14} idaṃ itthaṃ saṃpannam iti vācaḥ || MoT_2,8.2 ||<BR>
<BR>
<BR>
***NOTES:<BR>
#14 gira(ḥ)<BR>
--------------------------------------------------------------<BR>
<BR>
<BR>
     tathaiva mūḍhamatibhir daivam astīti niścayaḥ  /<BR>
     ātto {#15} duravabodhena rajjāv {#16} iva bhujaṅgamaḥ  // Mo_2,8.3 //<BR>
"ātto" {#17} gṛhītaḥ | "duravabodhena" ajñānena | "iva"śabdaḥ yathāśābdārthe || MoT_2,8.3 ||<BR>
<BR>
<BR>
***NOTES:<BR>
#15  ā(r)tto<BR>
#16 rajj&lt;v&gt;āv<BR>
#17 ā(r)tto<BR>
--------------------------------------------------------------<BR>
<BR>
<BR>
     hyastanī duṣkriyābhyeti śobhāṃ satkriyayā yathā  /<BR>
     adyaivaṃ prāktanī tasmād yatnāt satkāryavān bhava  // Mo_2,8.4 //<BR>
gatārtho 'yam || MoT_2,8.4 ||<BR>
<BR>
<BR>
     mūḍhānumānasaṃsiddhaṃ daivaṃ yasyāsti durmateḥ  /<BR>
     daivād dāho 'stu mā veti vaktavyaṃ tena pāvake  // Mo_2,8.5 //<BR>
"mūḍhānumānasaṃsiddhaṃ daivaṃ yasya durmateḥ" ajñāninaḥ | "asti" paramārthasad {#18} asti | "tena" durmatinā | "pāvake" agnau sthitvā | "daivād dāhaḥ astu mā"stu "veti vaktavyam" | tatra tv asau naitad vaktuṃ śaknoti dāhaikalabdher iti bhāvaḥ || MoT_2,8.5 ||<BR>
<BR>
<BR>
***NOTES:<BR>
#18 &deg;sa&lt;n&gt;[d]<BR>
--------------------------------------------------------------<BR>
<BR>
<BR>
     daivam eveha cet karma puṃsaḥ kim iva ceṣṭayā  /<BR>
     snānadānāśanādārān {#19} daivam eva kariṣyati  // Mo_2,8.6 //<BR>
"karma" karmasaṃpādakam ity arthaḥ | na caitat saṃbhavati akiṃcitkurvataḥ "snānā"dyanupapatter iti bhāvaḥ || MoT_2,8.6 ||<BR>
<BR>
<BR>
***NOTES:<BR>
#19 &deg;dārā[n]<BR>
--------------------------------------------------------------<BR>
<BR>
<BR>
     kiṃ vā śāstropadeśena mūko 'yaṃ puruṣaḥ kila  /<BR>
     saṃcāryate tu daivena kiṃ kasyehopadiśyate  // Mo_2,8.7 //<BR>
"saṃcāryate" saṃcaraṇaśīlaḥ saṃpādyate | "kim" iti | "kena" iti śeṣaḥ | daivāṅgīkāre na ko 'pi "kasyā"py upadeśaṃ kuryād iti bhāvaḥ || MoT_2,8.7 ||<BR>
<BR>
<BR>
     na ca niḥspandatā loke dṛṣṭeha śavatāṃ vinā  /<BR>
     spandaś ca phalasaṃprāptis tasmād daivaṃ nirarthakam  // Mo_2,8.8 //<BR>
spaṣṭam || MoT_2,8.8 ||<BR>
<BR>
<BR>
nanu daivena sahaiva puruṣaḥ kāryaṃ karotīty | atrāha<BR>
     na cāmūrtena daivena mūrtasya sahakartṛtā | <BR>
     hastādīn īhataś caiva na daivena kvacit kṛtam || MoT_2,8.9 ||<BR>
<BR>
<BR>
"amūrtena" mūrtirahitena {#20} "daivena" | "hastādīn īhataḥ" ceṣṭataḥ | "mūrtasya" puruṣasya | "sahakartṛtā ca na" bhavati | ataḥ "daivena kṛtam" daivakartṛkaṃ kāryaṃ | "kvacit na" bhavati || MoT_2,8.9 ||<BR>
<BR>
<BR>
***NOTES:<BR>
#20 mūr&lt;h&gt;[t]i&deg;<BR>
--------------------------------------------------------------<BR>
<BR>
<BR>
nanu manobuddhyādivad amūrtasyāpi daivasya mūrtena saha kartṛtvam asty evety | atrāha<BR>
     manobuddhivad apy etad daivaṃ nehānubhūyate  /<BR>
     āgopālaṃ kila prājñais tena daivam asat sadā  // Mo_2,8.10 //<BR>
mṛtaśarīre kartṛtvādarśanān "manobuddhī" kalpyete | na ca daivasyātra kaścid upayoga iti | na tatkalpanāvasara iti bhāvaḥ || MoT_2,8.10 ||<BR>
<BR>
<BR>
nanu kadācit tasmād eva dṛśyāt {#21} śarīrādeḥ kāryaṃ dṛṣṭaṃ kadācin na dṛṣṭam iti adṛṣṭasya daivasya kalpanā yuktaivety | atrāha<BR>
     pṛthak ced buddhir anyo 'rthaḥ saiva cet kānyatā tayoḥ  /<BR>
     kalpanā vā pramāṇaṃ cet pauruṣaṃ kiṃ na kalpyate  // Mo_2,8.11 // <BR>
"buddhiḥ" jñānaṃ | "pṛthak cet" yady asti | tad"ārthaḥ anya" ekasmāt dvitīyaḥ pṛthag iti yāvat | asti buddhiḥ "sā eva" | na tu bhinnā "ced" bhavati | tadā "tayoḥ" arthayoḥ "kā anyatā" bhavati | ato 'tra kevalasaddṛśyāc {#22} charīrāder eva kāryaṃ bhavatv iti bhāvaḥ | nanv atra buddhipṛthaktvopayogo nāsti | kalpanāyā eva pramāṇatvād ity | atrāha | "kalpane"ti | "kalpanā" prathamaṃ "pramāṇaṃ" nāsti "ced" | "vā"sti | tadā "pauruṣaṃ kiṃ na kalpyate" | kalpanayā saṃbhāvyate samānanyāyatvāt || MoT_2,8.11 ||<BR>
<BR>
<BR>
***NOTES:<BR>
#21 dṛśyā(ḥ)*t*<BR>
#22 &deg;val[a]&deg;<BR>
--------------------------------------------------------------<BR>
<BR>
<BR>
punar api prakṛtaṃ mūrtāmūrtayoḥ sahakartṛtvāsaṃbhavam eva kathayati<BR>
     nāmūrtena ca saṅgo 'sti nabhaseva vapuṣmataḥ {#23}  /<BR>
     mūrtaṃ ca dṛśyate lagnaṃ tasmād daivaṃ na vidyate  // Mo_2,8.12 //<BR>
"vapuṣmataḥ" mūrtasya śarīriṇaḥ | "amūrtena" mūrtirahitena {#24} daivena | "saṅgaḥ" sahakartṛtvaṃ "nāsti" | ken"eva" | "nabhasā iva" | nanu tathāpi amūrtam eva kartṛ bhavatv ity | atrāha | "mūrtaṃ ce"ti | asmābhiḥ "mūrtam" eva "lagnaṃ" kāryalagnaṃ "dṛśyate" | ataḥ tasyaiva kartṛtvaṃ yuktam iti bhāvaḥ | phalitaṃ kathayati | "tasmād" iti | "tasmāt" tato hetoḥ | "daivaṃ na vidyate" | tatkalpanāyāḥ nirastatvāt || MoT_2,8.12 ||<BR>
<BR>
<BR>
***NOTES:<BR>
#23 &deg;mat&lt;ā&gt;[aḥ]<BR>
#24 &deg;te[na]<BR>
--------------------------------------------------------------<BR>
<BR>
<BR>
     viniyoktātha bhūtānām asty anyat tajjagattraye  /<BR>
     śeratāṃ {#25} bhūtavṛndāni daivaṃ sarvaṃ kariṣyati  // Mo_2,8.13 //<BR>
"viniyoktā" prerakaḥ | "anyad" daivākhyaṃ anyat vastu | "śeratām" kāryeṣv anudyogaṃ bhajantām || MoT_2,8.13 ||<BR>
<BR>
<BR>
***NOTES:<BR>
#25 śerat(e)āṃ<BR>
--------------------------------------------------------------<BR>
<BR>
<BR>
     daivenetthaṃ {#26} niyukto 'smi kiṃ karomīdṛśaṃ sthitam  /<BR>
     samāśvāsanavāg eṣā na daivaṃ paramārthataḥ  // Mo_2,8.14 //<BR>
"īdṛśam sthitam" īdṛśam saṃpannam || MoT_2,8.14 ||<BR>
<BR>
<BR>
***NOTES:<BR>
#26 &deg;n(o)[e]tthaṃ<BR>
--------------------------------------------------------------<BR>
<BR>
<BR>
     mūḍhaiḥ prakalpitaṃ daivaṃ tatparās te kṣayaṃ gatāḥ  /<BR>
     prājñās {#27} tu puruṣārthena padam uttamam āgatāḥ  // Mo_2,8.15 //<BR>
"tatparāḥ" svayaṃkalpitadaivaparāḥ | "te" mūḍhāḥ | "puruṣārthena" pauruṣeṇa | "uttamaṃ padam" mokṣākhyam utkṛṣṭaṃ sthānam || MoT_2,8.15 ||<BR>
<BR>
<BR>
***NOTES:<BR>
#27 &deg;jñ&lt;a&gt;[ā]s<BR>
--------------------------------------------------------------<BR>
<BR>
<BR>
     ye śūrā ye ca vikrāntā ye prājñā ye ca paṇḍitāḥ  /<BR>
     tais taiḥ kair iva loke 'smin vada daivaṃ pracakṣyate  // Mo_2,8.16 //<BR>
"pracakṣyate" kathyate | na kenāpi pracakṣyate iti bhāvaḥ || MoT_2,8.&lt;16 ||<BR>
<BR>
<BR>
     kālavidbhir vinirṇītā yasyāsti cirajīvitā  /<BR>
     sa cej jīvati saṃchinnaśirās tad daivam uttamam  // Mo_2,8.17 //<BR>
"kālavidbhiḥ" daivajñaiḥ || MoT_2,8.17 ||<BR>
<BR>
<BR>
     kālavidbhir vinirṇītaṃ pāṇḍityaṃ yasya rāghava  /<BR>
     anadhyāpita evāsau tajjñaś ced daivam uttamam  // Mo_2,8.18 //<BR>
"tajjñaḥ" paṇḍitaḥ || MoT_2,8.18 ||<BR>
<BR>
<BR>
     viśvāmitreṇa muninā daivam utsṛjya dūrataḥ  /<BR>
     pauruṣeṇaiva saṃprāptaṃ brāhmaṇyaṃ {#28} rāma nānyathā  // Mo_2,8.19 //<BR>
spaṣṭam || MoT_2,8.19 ||<BR>
<BR>
<BR>
***NOTES:<BR>
#28 &deg;ṇy(e)aṃ<BR>
--------------------------------------------------------------<BR>
<BR>
<BR>
     amībhir na parai rāma puruṣair munitāṃ gataiḥ  /<BR>
     pauruṣeṇaiva saṃprāptā ciraṃ gaganagamitā  // Mo_2,8.20 //<BR>
"amībhiḥ" pauruṣayuktair ebhir eva | "paraiḥ" pauruṣarahitaiḥ sāmānyajantubhiḥ | "gaganagamitā" paramākāśacāritvam || MoT_2,8.20 ||<BR>
<BR>
<BR>
     utsādya devasaṃghātāṃś  cakrus tribhuvanodare  /<BR>
     pauruṣeṇaiva yatnena sāmrājyaṃ dānaveśvarāḥ  // Mo_2,8.21 //<BR>
"utsādya" bādhitvā | "devasaṃghātān" devasamūhān | "dānaveśvarāḥ" hiraṇyākṣyādayaḥ || MoT_2,8.21 ||<BR>
<BR>
<BR>
     ālūnaśīrṇam ābhogi jagad ājahrur ojasā  /<BR>
     pauruṣeṇaiva yatnena dānavebhyaḥ {#29} sureśvarāḥ  // Mo_2,8.22 //<BR>
"ālūnaśīrṇam" aticañcalam || MoT_2,8.22 ||<BR>
<BR>
<BR>
***NOTES:<BR>
#29 &deg;bhy&lt;o 'su&deg;&gt;[aḥ su&deg;]<BR>
--------------------------------------------------------------<BR>
<BR>
<BR>
     rāma pauruṣayuktyaiva salilaṃ dhāryate na vā  /<BR>
     ciraṃ karaṇḍake yuktyā na daivaṃ tatra kāraṇam  // Mo_2,8.23 //<BR>
"karaṇḍake" randhrayukte kāṇḍasādhite dravyaviśeṣe | kenacit prayogena hi karaṇḍe 'pi jalaṃ tiṣṭhati || MoT_2,8.23 ||<BR>
<BR>
<BR>
     haraṇādānasaṃrambhavibhramabhramabhūmiṣu  /<BR>
     śaktatā dṛśyate rāma na daivasyauṣadher {#30} iva  // Mo_2,8.24 //<BR>
"haraṇe"tyādy upalakṣaṇaṃ sarvakriyāṇām || MoT_2,8.24 ||<BR>
<BR>
<BR>
***NOTES:<BR>
#30 d&lt;e&gt;[ai]va&deg;<BR>
--------------------------------------------------------------<BR>
<BR>
<BR>
sargāntaślokenaitat samāpayati<BR>
     sakalakāraṇakāryavivarjitaṃ <BR>
     nijavikalpavaśād upakalpitam  /<BR>
     tvam anavekṣya hi daivam asanmayaṃ<BR>
     śraya śubhāśaya pauruṣam uttamam  // Mo_2,8.25 //<BR>
gatārtho 'yam | iti śivam || MoT_2,8.25 ||<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe 'ṣṭamaḥ sargaḥ || 2,8 ||<BR>
<BR>
<BR>
************************************************************************<BR>
<BR>
oṃ atra śrīrāmaḥ pṛcchati<BR>
     bhagavan sarvadharmajña pratiṣṭhām alam āgatam  /<BR>
     yal loke tad vada brahman daivam evaṃ kim ucyate  // Mo_2,9.1 //<BR>
he "bhagavan" | "brahman" vasiṣṭha | kathaṃbhūta | "sarvadharmajña" | tvam "vada" | "yat daivam loke evam pratiṣṭhām" prasiddhim | "āgataṃ" | "tat" paṇḍitaiḥ "kiṃ"rūpaṃ kathyate | na hi asiddhaṃ vastu prasiddhim āyāti iti bhāvaḥ || MoT_2,9.1 ||<BR>
<BR>
<BR>
śrīvasiṣṭhaḥ uttaraṃ kathayati<BR>
     pauruṣaṃ sarvakāryāṇāṃ kartṛ rāghava netarat  /<BR>
     phalabhoktṛ ca sarvatra na daivaṃ tatra kāraṇam  // Mo_2,9.2 //<BR>
he "rāghava" | "pauruṣaṃ sarvakāryāṇāṃ kartṛ" bhavati | "itarat" anyat daivādi | kartṛ "na" bhavati | na kevalaṃ kartr eva | kiṃ tu "phalabhoktṛ ca" bhavati | svāviṣṭapuruṣadvāreṇeti bhāvaḥ | "daivaṃ tatra kāraṇaṃ na" bhavati | ato daivaṃ nāstīti bhāvaḥ || MoT_2,9.2 ||<BR>
<BR>
<BR>
     daivaṃ na kiṃcit kurute na ca bhuṅkte na vidyate  /<BR>
     na dṛśyate nādriyate kevalaṃ {#1} kalpanedṛśī  // Mo_2,9.3 //<BR>
"īdṛśī" daivam eva sarvaṃ karotīty evaṃrūpā | na ca kalpanāyāḥ satyatvam iti bhāvaḥ || MoT_2,9.3 ||<BR>
<BR>
<BR>
***NOTES:<BR>
#1 &deg;l&lt;e&gt;[aṃ]<BR>
--------------------------------------------------------------<BR>
<BR>
<BR>
     siddhasya pauruṣeṇeha phalasya phalaśālinām  /<BR>
     śubhāśubhā vā saṃpattir daivaśabdena kathyate  // Mo_2,9.4 //<BR>
paṇḍitaiḥ "phalaśālināṃ" phalabhājāṃ | "pauruṣeṇa" śubhāśubhena pauruṣeṇa | "siddhasya phalasya śubhā aśubhā vā saṃpattiḥ daivaśabdena kathyate" | "ajñavyavahārārtham" iti śeṣaḥ || MoT_2,9.4 ||<BR>
<BR>
<BR>
     pauruṣoparatā nityam iṣṭāniṣṭasya vastunaḥ  /<BR>
     prāptir iṣṭāpy aniṣṭā vā daivaśabdena kathyate  // Mo_2,9.5 //<BR>
paṇḍitaiḥ "pauruṣe uparatā" niṣṭhāṃ gatā | "iṣṭāniṣṭasya vastunaḥ iṣṭā aniṣṭā vā prāptiḥ daivaśabdena kathyate" {#2} | "api"śabdaḥ pādapūraṇārthaḥ || MoT_2,9.5 ||<BR>
<BR>
<BR>
***NOTES:<BR>
#2 *iṣṭāniṣṭasya ... kathyate*<BR>
--------------------------------------------------------------<BR>
<BR>
     bhāvī tv avaśyam evārthaḥ puruṣārthaikasādhanaḥ  /<BR>
     yaḥ so 'smiṃl lokasaṃghāte daivaśabdena kathyate  // Mo_2,9.6 //<BR>
"bhāvī" bhavanaśīlaḥ | "puruṣārthaḥ" pauruṣam "ekaṃ sādhanaṃ" yasya | tādṛśaḥ | "lokasaṃghāte" lokasamūhe || MoT_2,9.6 ||<BR>
<BR>
     na tu rāghava lokasya kasyacit kiṃcid eva hi  /<BR>
     daivam ākāśakalpaṃ hi karoti na karoti vā  // Mo_2,9.7 //<BR>
"hi" yasmādarthe | "ākāśakalpam" ākāśavad atyantatuccham | na hi vandhyāsutaḥ "kasyacit kiṃcit" {#3} "karoti na karoti ve"ti bhāvaḥ | dvitīyo "hi"śabdaḥ niścaye || MoT_2,9.7 ||<BR>
<BR>
<BR>
***NOTES:<BR>
#3 &deg;ci[t]<BR>
--------------------------------------------------------------<BR>
<BR>
<BR>
     puruṣārthasya siddhasya śubhāśubhaphalodaye<BR>
     idam itthaṃ sthitam iti yoktis tad daivam ucyate || MoT_2,9.8 ||<BR>
<BR>
<BR>
"ukteḥ" svarūpaṃ kathayati | "idam itthaṃ sthitam" {#4} " itī"ti | "siddham" {#5} saṃpannam || MoT_2,9.8 ||<BR>
<BR>
<BR>
***NOTES:<BR>
#4 sthi(r)*t*am<BR>
#5 si&lt;---&gt;[ddham]<BR>
--------------------------------------------------------------<BR>
<BR>
<BR>
     itthaṃ mamābhavad buddhir itthaṃ me niścayo hy abhūt  /<BR>
     iti karmaphalāvāptau yoktis tad daivam ucyate  // Mo_2,9.9 //<BR>
"itthaṃ" karmaphalasādhanarūpā | "karmaphalasyāvāptau" prāptau | "ukti"mātram eva "daivam" iti bhāvaḥ || MoT_2,9.9 ||<BR>
<BR>
<BR>
     iṣṭāniṣṭaphalaprāptāv evam ityarthavācakam  /<BR>
     āśvāsanāmātravaco daivam ity eva kathyate  // Mo_2,9.10 //<BR>
"āśvāsanāmātravacaḥ" kathaṃbhūtaṃ | "evam" | "iti" yaḥ "arthaḥ" | tasya "vācakam" niyamavācakam ity arthaḥ || MoT_2,9.10 ||<BR>
<BR>
<BR>
śrīrāmaḥ pṛcchati<BR>
     bhagavan sarvadharmajña prāg yat karmopasaṃcitam | /     tad etad daivam ity uktam apamṛṣṭaṃ kathaṃ tvayā  // Mo_2,9.11 //<BR>
"prāk" pitrantargatabījatāvasthāyām | "apamṛṣṭam" nāśitam || MoT_2,9.11 ||<BR>
<BR>
<BR>
śrīvasiṣṭhaḥ uttaraṃ kathayati<BR>
     sādhu rāghava jānāsi śṛṇu vakṣyāmi te 'khilam  /<BR>
     daivaṃ nāstīti te yena sthirā buddhir bhaviṣyati  // Mo_2,9.12 //<BR>
spaṣṭam || MoT_2,9.12 ||<BR>
<BR>
<BR>
tad eva kathayati<BR>
     yā magnā vāsanā pūrvaṃ babhūva kila bhūriśaḥ  /<BR>
     saiveyaṃ karmabhāvena nṝṇāṃ pariṇatiṃ gatā  // Mo_2,9.13 //<BR>
"pūrvam" pitrantargatabījatāvasthāyām | "bhūriśaḥ" bhūriprakāreṇa | vartamānā "yā vāsanā" śubhāśubhā vā bhāvanā | "magnā" | "bīje" iti śeṣaḥ bhavati | "sā eveyaṃ nṝṇāṃ karmabhāvena" karmarūpeṇa | "pariṇatiṃ" rūpāntaraṃ | "gatā" | tadanurūpam eva sarve karma kurvantīti bhāvaḥ || MoT_2,9.13 ||<BR>
<BR>
<BR>
     jantur yadvāsano nāma tatkarmā bhavati kṣaṇāt  /<BR>
     anyakarmānyabhāvaś cety etan naivopapadyate  // Mo_2,9.14 //<BR>
"anyabhāvaḥ" anyavāsanā || MoT_2,9.14 ||<BR>
<BR>
<BR>
     grāmago grāmam āpnoti pattanārthī ca pattanam  /<BR>
     yo yo yadvāsanas tat tat sa sa prayatate tathā  // Mo_2,9.15 //<BR>
"grāmagasya ca " grāmagamanavāsanā sphuṭā evānyathā na yāyāt || MoT_2,9.15 ||<BR>
<BR>
<BR>
     yad eva tīvrasaṃvegād iha karma kṛtaṃ purā  /<BR>
     tad eva daivaśabdena paryāyeṇa hi kathyate  // Mo_2,9.16 //<BR>
"iha" ihalokaparalokatayā dvirūpe saṃsāre | "purā" pitrantargatabījatāvasthāyām | "karma"karaṇaṃ cātra pitṛdvāreṇaiva jñeyam || MoT_2,9.16 ||<BR>
<BR>
<BR>
upasaṃhāraṃ karoti<BR>
     evaṃ daivaṃ svakarmāṇi karma prauḍhā svavāsanā  /<BR>
     vāsanā manaso nānyā mano hi puruṣaḥ smṛtaḥ  // Mo_2,9.17 //<BR>
"evam" anena prakāreṇa | "svakarmāṇi" prāk kṛtāni nijakarmāṇi | "daivaṃ" bhavati | "prauḍhā vāsanā karma" bhavati | tadanusāreṇaiva tasya prakṛtatvāt {#6} | "vāsanā manasaḥ anyā na" bhavati | "hi" niścaye | "manaḥ puruṣaḥ" bhavati | ataḥ daivasya puruṣād vyatiriktā sattā nāstīti bhāvaḥ || MoT_2,9.17 ||<BR>
<BR>
<BR>
***NOTES:<BR>
#6 pra(vṛ)kṛ&deg;<BR>
--------------------------------------------------------------<BR>
<BR>
<BR>
punar apy etad eva kathayati<BR>
     yad daivaṃ tāni karmāṇi karma sādho mano hi tat  /<BR>
     mano hi puruṣas tasmād daivaṃ nāstīti niścayaḥ  // Mo_2,9.18 //<BR>
"karme"ty atra yacchabdādhyāhāraḥ | "yat" "karma" | "tat mano" bhavati || MoT_2,9.18 ||<BR>
<BR>
<BR>
     ekam eva mano jantor yathā prayatate hi yat  /<BR>
     nūnaṃ tat tad avāpnoti svata eva na daivataḥ  // Mo_2,9.19 //<BR>
spaṣṭam || MoT_2,9.19 ||<BR>
<BR>
<BR>
     manaś cittaṃ vāsanā ca karma daivaṃ svaniścayaḥ  /<BR>
     rāma puṃniścayasyaitāḥ saṃjñāḥ {#7} sadbhir udāhṛtāḥ  // Mo_2,9.20 //<BR>
"puṃniścayasya" puṃrūpasya niścayasya | puruṣasyeti yāvat || MoT_2,9.20 ||<BR>
<BR>
<BR>
***NOTES:<BR>
#7 &deg;jñā[ḥ]<BR>
--------------------------------------------------------------<BR>
<BR>
<BR>
     evaṃnāmā hi puruṣo dṛḍhabhāvanayā yathā  /<BR>
     nityaṃ prayatate rāma phalam āpnoty alaṃ tathā  // Mo_2,9.21 //<BR>
"evaṃnāmā" mana ityādināmayuktaḥ || MoT_2,9.21 ||<BR>
<BR>
<BR>
upasaṃhāraṃ karoti<BR>
     evaṃ puruṣakāreṇa sarvam eva raghūdvaha  /<BR>
     prāpyate netareṇeha tasmāt sa śubhado 'stu te  // Mo_2,9.22 //<BR>
"saḥ" puruṣakāraḥ | "śubhado" jīvanmuktākhyaśubhaphalapradaḥ {#8} | "te" ity upalakṣaṇam | tena sarveṣāṃ śubhaphalapradaḥ bhavatu ity arthaḥ || MoT_2,9.22 ||<BR>
<BR>
<BR>
***NOTES:<BR>
#8 &deg;bha&lt;te&gt;pha&deg;<BR>
--------------------------------------------------------------<BR>
<BR>
<BR>
śrīrāmaḥ pṛcchati<BR>
     prāktanaṃ vāsanājālaṃ niyojayati māṃ yathā  /<BR>
     mune tathaiva tiṣṭhāmi kṛpaṇaḥ kiṃ karomy aham  // Mo_2,9.23 //<BR>
ataḥ pauruṣaṃ kiṃcid api nāstīti bhāvaḥ || MoT_2,9.23 ||<BR>
<BR>
<BR>
śrīvasiṣṭhaḥ uttaraṃ kathayati<BR>
     ata eva hi he rāma śreyaḥ prāpnoṣi śāśvatam  /<BR>
     svaprayatnopanītena pauruṣeṇaiva nānyathā  // Mo_2,9.24 //<BR>
"hi" niścaye | "ata eva" pūrvoktāt kāraṇād eva | "pauruṣeṇa" kathaṃbhūtena | "svaprayatnopanītena" | rāhoḥ śira itivad ayaṃ prayogaḥ || MoT_2,9.24 ||<BR>
<BR>
<BR>
     dvividho vāsanāvyūhaḥ śubhaś caivāśubhaś ca te  /<BR>
     prāktano vidyate rāma dvayor ekataro 'tha vā  // Mo_2,9.25 //<BR>
"vāsanāvyūhaḥ" vāsanāsamūhaḥ | "atha vā" pakṣāntare | "dvayoḥ" madhye | "ekataraḥ" śubhaḥ aśubho vā asti || MoT_2,9.25 ||<BR>
<BR>
<BR>
     vāsanaughena śuddhena tatra ced adya nīyase  /<BR>
     tat krameṇa śubhenaiva padaṃ prāpnoṣi śāśvatam  // Mo_2,9.26 //<BR>
"nīyase" svānusāreṇa {#9} karma kāryase | "padam" mokṣākhyaṃ sthānaṃ || MoT_2,9.26 ||<BR>
<BR>
<BR>
***NOTES:<BR>
#9 &deg;s&lt;v&gt;ā&deg;<BR>
--------------------------------------------------------------<BR>
<BR>
<BR>
     atha ced aśubho bhāvas tvāṃ yojayati saṅkaṭe  /<BR>
     prāktanas tad asau yatnāj jetavyo bhavatā balāt  // Mo_2,9.27 //<BR>
"aśubho bhāvaḥ" aśubhā vāsanā | "balāt" haṭhāt || MoT_2,9.27 ||<BR>
<BR>
<BR>
nanv anyaḥ cetanārūpaḥ kaścin māṃ prerayati | tat katham ahaṃ svayaṃ kiṃcit kartuṃ śaknomīty | atrāha<BR>
     prājña {#10} cetanāmātras {#11} tvaṃ na dehas tvaṃ jaḍātmakaḥ  /<BR>
     tad eva cetasy anyena cet tat tvaṃ kveva vidyase  // Mo_2,9.28 //<BR>
he "prājña" | asmiñ śloke vakṣyamāṇe upadeśe yogyatvam | "cetanāmātraḥ" asi "tvam" | "jaḍaḥ dehaḥ nā"si | "tad eva" cetanāmātram eva san | "tvam anyena" {#12} hetukartṛbhūtena kṛtvā | "cet" yadi | "cetasi" citikriyāṃ prati kartṛtvaṃ bhajasi | "tat" tadā | "tvam" na "vidyase" nāsi | tasyaiva sattvāt | na hi dvayoḥ sattā yuktā vyarthatvāt || MoT_2,9.28 ||<BR>
<BR>
<BR>
***NOTES:#10 &deg;jña&lt;ś&gt;;<BR>
#11 &deg;n&lt;a&gt;[ā]mā&deg;<BR>
#12 &deg;na&lt;ṃ&gt;<BR>
--------------------------------------------------------------<BR>
<BR>
<BR>
punar api pūrvaślokottarārdhaniścitam artham eva kathayati<BR>
     anyas tvāṃ cetayati cet tat tvayy asati ko 'paraḥ  /<BR>
     kam imaṃ cetayet tasmād anavasthā na vāstavī  // Mo_2,9.29 //<BR>
"anyaḥ tvām cet cetayati" citikriyākartṛtvam {#13} prerayati | "tat" tadā | "tvayi asati" pūrvoktayuktyā sattām abhajati sati | sa iti {#14} "kam imam" kiṃrūpam {#15} | idantāspandaṃ {#16} tvāṃ | "cetayet" citikriyākartṛtvaṃ prati prerayet | na hy asataḥ preraṇaṃ yuktam iti bhāvaḥ | ataḥ anyaḥ kaścit preryaḥ kalpanīyaḥ | so 'pi tvatsamānayogakṣema eveti kutrāpi preryatayā viśrāntir na syād | ataḥ tvam eva preryaprerakabhāvena sthito 'sīty abhiprāyeṇopasaṃhāraṃ karoti | "tasmād" iti | "tasmāt" tato hetoḥ | "anavasthā" preryānavasthitiḥ | "vāstavī" paramārthabhūtā | "na" bhavati | tavaiva preryaprerakatvābhyāṃ sthitatvāt | ato na kaścit tavānyaḥ prerakaḥ astīti bhāvaḥ || MoT_2,9.29 ||<BR>
<BR>
<BR>
***NOTES:<BR>
#13 &deg;tvam&lt;aḥ asiḥ&gt;<BR>
#14 &lt;s(a)ot(i)ā&gt; [sa iti]<BR>
#15 &deg;pa&lt;s&gt;[m]<BR>
#16 &deg;spa[n]da&deg;<BR>
--------------------------------------------------------------<BR>
<BR>
<BR>
prakṛtam anusarati<BR>
     śubhāśubhābhyāṃ mārgābhyāṃ vahantī vāsanāsarit  /<BR>
     pauruṣeṇa prayatnena yojanīyā śubhe pathi  // Mo_2,9.30 //<BR>
"yojanīyā" pravartanīyā | bhogatyāgaparāmarśākhyaṃ śubhānusandhānam eva satataṃ kāryam iti bhāvaḥ || MoT_2,9.30 ||<BR>
<BR>
<BR>
     aśubheṣu samāviṣṭaṃ śubheṣv evāvatārayet  /<BR>
     svamanaḥ puruṣārthena balena balināṃ vara  // Mo_2,9.31 //<BR>
"samāviṣṭam" saṃlīnam | "avatārayet" nayet || MoT_2,9.31 ||<BR>
<BR>
<BR>
     aśubhāc calitaṃ yāti śubhaṃ tasmād apītarat  /<BR>
     jantoś cittaṃ tu paśuvat tasmāt tat pālayed balāt  // Mo_2,9.32 //<BR>
"aśubhāt" bhogārjanaparāmarśarūpāt aśubhānusandhānāt | "tasmād api" śubhād api | "pālayed" {#17} aśubhāt rakṣet || MoT_2,9.32 ||<BR>
<BR>
<BR>
***NOTES:<BR>
#17 &deg;ye[d]<BR>
--------------------------------------------------------------<BR>
<BR>
     samatāsāntvanenāśu na drāg iti śanaiḥ śanaiḥ  /<BR>
     pauruṣeṇa {#18} prayatnena pālayec cittabālakam  // Mo_2,9.33 //<BR>
"samatā" sarvam idaṃ brahmety evaṃrūpā buddhiḥ | tayā yat "sāntvanam" samāśvāsanaṃ tena | "na drāg iti" na jhaṭiti | etasyārthaṃ svakaṇṭhena kathayati | "śanaiḥ śanair" iti samyagvicāreṇa | na tu prāṇarodhanādirūpeṇa haṭhenety arthaḥ || MoT_2,9.33 ||<BR>
<BR>
<BR>
***NOTES:<BR>
#18 p&lt;o&gt;[au]ru&deg;<BR>
--------------------------------------------------------------<BR>
<BR>
<BR>
     vāsanaughas tvayā pūrvam abhyāsena ghanīkṛtaḥ  /<BR>
     śubho vāpy aśubho rāma śubham adya ghanīkuru  // Mo_2,9.34 //<BR>
"adya" | "madupadeśene"ti śeṣaḥ || MoT_2,9.34 ||<BR>
<BR>
<BR>
     prāgabhyāsavaśād yātā yadā te vāsanodayam  /<BR>
     tadābhyāsasya sāphalyaṃ viddhi tvam arimardana  // Mo_2,9.35 //<BR>
"abhyāsasya" samastasyābhyāsasya || MoT_2,9.35 ||<BR>
<BR>
<BR>
     idānīm api te yāti ghanatāṃ vāsanānagha  /<BR>
     abhyāsavaśatas tasmāc chubhābhyāsam upāhara  // Mo_2,9.36 //<BR>
"idānīm" asmin janmani | "upāhara" ānaya || MoT_2,9.36 ||<BR>
<BR>
<BR>
     pūrvaṃ ced ghanatāṃ yātā nābhyāsāt tava vāsanā  /<BR>
     vardhiṣyate tu nedānīm api tāta sukhī bhava  // Mo_2,9.37 //<BR>
vāsanārāhityamātrasyaiva parame pade yatatvāt {#19} iti bhāvaḥ || MoT_2,9.37 ||<BR>
<BR>
<BR>
***NOTES:<BR>
#19 &deg;t[a]tvāt<BR>
--------------------------------------------------------------<BR>
<BR>
<BR>
     saṃdigdhāyām api bhṛśaṃ śubham eva samāhara  /<BR>
     asyāṃ tu vāsanāvṛddhau śubhād doṣo na kaścana  // Mo_2,9.38 //<BR>
"asyāṃ vāsanāvṛddhau saṃdigdhāyām" kim abhyāsād vardhate na veti sandehaviṣayāyām {#20} "api" satyāṃ | tvaṃ "bhṛśaṃ śubham eva samāhara" abhyāsaviṣayīkuru | yataḥ "śubhāt kaścana doṣo na" bhavati || MoT_2,9.38 ||<BR>
<BR>
<BR>
***NOTES:<BR>
#20 &deg;[yā]yām<BR>
--------------------------------------------------------------<BR>
<BR>
sandehasyāyuktatāṃ kathayati<BR>
     yad yad abhyasyate loke {#21} tanmayenaiva bhūyate  /<BR>
     ity ākumāraṃ prajñeṣu dṛṣṭaṃ sandehavarjitam  // Mo_2,9.39 //<BR>
"loke" saṃsāre | "puruṣeṇe"ti śeṣaḥ || MoT_2,9.39 ||<BR>
<BR>
<BR>
***NOTES:<BR>
#21 &deg;k&lt;o&gt;[e]<BR>
--------------------------------------------------------------<BR>
<BR>
<BR>
     śubhavāsanayā yuktas tad atra bhava bhūtaye  /<BR>
     paraṃ pauruṣam āśritya vijityendriyapañcakam  // Mo_2,9.40 //<BR>
"bhūtaye" jīvanmuktākhyasaṃpatprāptaye {#22} || MoT_2,9.40 ||<BR>
<BR>
<BR>
***NOTES:<BR>
#22 &deg;v&lt;i&gt;[a]nmu&deg;<BR>
--------------------------------------------------------------<BR>
<BR>
<BR>
     avyutpannamanā yāvad bhavān ajñātatatpadaḥ  /<BR>
     guruśāstrapramāṇais tu nirṇītaṃ tāvad ācara  // Mo_2,9.41 //<BR>
"avyutpannamanāḥ" jñānarahitaḥ | ata ev"ājñātatatpadaḥ" ajñātabrahmākhyotkṛṣṭasthānaḥ | "nirṇītam" tatpadanirṇayam | bhāve ktaprayoge "nirṇītam" iti siddham || MoT_2,9.41 ||<BR>
<BR>
<BR>
     tataḥ kaṣāyapākena nūnaṃ vijñātavastunā  /<BR>
     śubho 'py asau tvayā tyājyo bhāvanaugho nirādhinā  // Mo_2,9.42 //<BR>
"kaṣāyapākena" lakṣaṇayā parakoṭiprāptyā | "bhāvanaughaḥ" nirṇayarūpaḥ vāsanāsamūhaḥ | "nirādhinā" śubhavāsanākhyacittapīḍārahitena || MoT_2,9.42 ||<BR>
<BR>
<BR>
sargāntaślokena śrīrāmasyāvasthānam anuṣṭheyatvenopadiśati<BR>
     yad atisubhagam āryasevitaṃ tac<BR>
     chubham anusṛtya manojñabhāvabuddhyā  /<BR>
     adhigamaya padaṃ sadāviśokaṃ<BR>
     tad anu tad apy avamucya sādhu tiṣṭha  // Mo_2,9.43 //<BR>
tvaṃ | "yat atisubhagam" ata ev"āryasevitam" bhavati | "tac chubhaṃ" {#23} pauruṣam | "manojñabhāvā" śubhavāsanā yā matiḥ | tayā karaṇabhūtayā | "anusṛtya" satatānuṣṭhānaviṣayatāṃ nītvā | "aviśokaṃ" duḥkharahitaṃ | "padaṃ" jīvanmuktirūpaṃ sthānaṃ | "adhigamaya" prāpnuhi | ārṣaḥ svārthe ṇic | "tad anu" kālāntare | "tad api" jīvanmuktipadam api  "avamucya" | "sādhu" samyak | "tiṣṭha" videhamuktau sthirībhavety arthaḥ | iti śivam || MoT_2,9.43 ||<BR>
<BR>
<BR>
***NOTES:<BR>
#23 *bhavati tac chubhaṃ*<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe navamaḥ sargaḥ || 2,9 ||<BR>
<BR>
<BR>
************************************************************************<BR>
<BR>
oṃ paramam upasaṃhāraṃ karoti<BR>
     ataḥ pauruṣam āśritya śreyase nityabāndhavam  /<BR>
     ekāgraṃ kuru cittaṃ tvaṃ śṛṇu coktam idaṃ mama  // Mo_2,10.1 // <BR>
"uktam" upadeśam || MoT_2,10.1 ||<BR>
<BR>
<BR>
     avāntarābhipātīni svārūḍhāni manoratham  /<BR>
     pauruṣeṇendriyāṇy āśu saṃyamya samatāṃ naya  // Mo_2,10.2 // <BR>
"avāntareṣu" bhogarūpeṣu madhyameṣu viśrāntisthāneṣu | na tu paramātmarūpe parame viśrāntisthāne | "abhipātīni" patanaśīlāni | "manorathaṃ" cittānusandhānam | "svārūḍhāni" suṣṭhu ārūḍhāni | "indriyāṇi saṃyamya" pratyāhṛtya | "samatāṃ" rāgadveṣarahitatvam "naya" | anyathā na śroṣyasīti bhāvaḥ || MoT_2,10.2 ||<BR>
<BR>
<BR>
     ihāmutra ca siddhyarthaṃ puruṣārthaphalapradām  /<BR>
     mokṣopāyamayīṃ vakṣye saṃhitāṃ sārasammitām  // Mo_2,10.3 // <BR>
"mokṣopāyamayīṃ" mokṣasya yaḥ upāyaḥ tanmayīm tadvācakām ity arthaḥ | "saṃhitām" śāstram | "sārasammitām" sāratulyām || MoT_2,10.3 ||<BR>
<BR>
<BR>
     apunargrahaṇāyāntas tyaktvā saṃsāravāsanām  /<BR>
     saṃpūrṇau śamasantoṣāv ādāyodārayā dhiyā  // Mo_2,10.4 // <BR>
     sapūrvāparavākyārthavicāraviṣayādṛtam  /<BR>
     manaḥ samarasaṃ kṛtvā sānusandhānam ātmani  // Mo_2,10.5 // <BR>
     sukhaduḥkhakṣayakaraṃ mahānandaikasādhanam  /<BR>
     mokṣopāyam imaṃ rāma vakṣyamāṇaṃ mayā śṛṇu  // Mo_2,10.6 // <BR>
he "rāma" | tvaṃ "mayā vakṣyamāṇaṃ mokṣopāyaṃ śṛṇu" | kiṃ kṛtvā | "apunargrahaṇāye"tyādi | suṣuptau tyaktām api vāsanāṃ puruṣaḥ punaḥ gṛhṇātīti "apunargrahaṇāye"ty uktam | "antaḥ" manasi | anyathā na śrotuṃ śaknoṣīti bhāvaḥ | "ādāya" gṛhītvā | "manaḥ" kathaṃbhūtaṃ | "ātmani samarasam" ekarasam | na tu viṣayeṣu vikṣiptaṃ | tathā "sapūrvāparaḥ" saṃpūrṇaḥ yaḥ "vākyārthavicāraḥ" | sa eva "viṣayaḥ" saṃcārasthānam | tatr"ādṛtam" || MoT_2,10.4-6 ||<BR>
<BR>
<BR>
     imāṃ mokṣakathāṃ śrutvā saha sarvair vivekibhiḥ  /<BR>
     padaṃ yāsyasi nirduḥkhaṃ nāśo yatra na vidyate  // Mo_2,10.7 // <BR>
"padam" viśrāntisthānam || MoT_2,10.7 ||<BR>
<BR>
<BR>
evaṃ śrīrāmasya pauruṣam āśrayaṇīyatvenopadiśya viśvāmitrapreraṇayā {#1} smṛtaṃ brahmoktam upadeśaṃ kathayituṃ prastāvaṃ karoti<BR>
     idam uktaṃ purākalpe brahmaṇā parameṣṭhinā  /<BR>
     sarvaduḥkhakṣayakaraṃ paramāśvāsanaṃ dhiyaḥ  // Mo_2,10.8 // <BR>
"idaṃ" vakṣyamāṇaṃ | "dhiyaḥ" buddheḥ | "paramāśvāsanam" utkṛṣṭaṃ āśvāsanakāri || MoT_2,10.8 ||<BR>
<BR>
<BR>
***NOTES:<BR>
#1 pr&lt;a&gt;[e]raṇ&lt;ī&gt;[a]yā <BR>
--------------------------------------------------------------<BR>
<BR>
<BR>
śrīrāmaḥ pṛcchati<BR>
     kenoktaṃ kāraṇenedaṃ brahman pūrvaṃ svayaṃbhuvā  /<BR>
     kathaṃ ca bhavatā prāptam etat kathaya me prabho  // Mo_2,10.9 // <BR>
"idaṃ" vakṣyamāṇaṃ jñānam || MoT_2,10.9 ||<BR>
<BR>
<BR>
śrīvasiṣṭhaḥ uttaraṃ kathayati<BR>
     asty anantavilāsātmā sarvagaḥ sarvasaṃśrayaḥ  /<BR>
     cidākāśo 'vināśātmā pradīpaḥ sarvavastuṣu  // Mo_2,10.10 // <BR>
"cidākāśaḥ" cid iti nāmadheyaḥ ākāśaḥ "cidākāśaḥ" | saḥ "asti" paramārthasan bhavati | kathaṃbhūtaḥ | "anantāḥ" aparicchinnāḥ | ye "vilāsāḥ" sargāvabhāsanasaṃkocanarūpāḥ vilāsāḥ te | "ātmā" svarūpaṃ yasya saḥ | tathā "sarvagaḥ" sarvavyāpakatvāt upacāreṇa sarvagantā | na hi mukhyaṃ sarvagatvam asya saṃbhavati niṣkriyatvena gamikriyānāśrayatvāt {#2} | punaḥ kathaṃbhūtaḥ | "sarveṣām" samastānāṃ bhāvābhāvasvarūpāṇāṃ padārthānāṃ | "saṃśrayaḥ" sphūrtipradatvena sattāpradatvena cāśrayaḥ | punaḥ kathaṃbhūtaḥ | "avināśātmā" vināśasyāpi sākṣitayā sattāpradatvena ca tena rahitaḥ ātmā yasya saḥ | na hi svasphūrtipradasya svasattāpādakasya ca kaścit āvaraṇaṃ kartuṃ  śaktaḥ tadāvṛtau svasyāpy asiddhatvāt | punaḥ kathaṃbhūtaḥ | "sarvavastuṣu pradīpaḥ" prakāśakatvāt | nanu kutrāsāv astīti cen | na | sarvatra vartamānasya kutreti vaktum aśakyatvāt | nanu tathāpi kathaṃ nāsau sarvatra dṛśyate iti ced | asad etat | draṣṭrekasvarūpe tasmin kathaṃ na dṛśyata ity asyāpi vaktum aśakyatvāt | tathāpi ko 'sāv iti cet | yaḥ pṛcchati sa eveti brūmaḥ | nanu kaḥ pṛcchati iti cet | ahantayā atiprākaṭyena bhāsamānaḥ saḥ svayam eva svāntaḥ vicāryatām ity alaṃ rahasyodghāṭanena || MoT_2,10.10 ||<BR>
<BR>
<BR>
***NOTES:<BR>
#2 &deg;yā*nā*śra&deg; <BR>
--------------------------------------------------------------<BR>
<BR>
<BR>
tataḥ kim ity | atrāha<BR>
     spandāspandasamākārāt {#3} tato viṣṇur ajāyata  /<BR>
     spandamānarasāpūrāt taraṅgaḥ sāgarād iva  // Mo_2,10.11 // <BR>
"spandāspandayoḥ" sṛṣṭyāveśaudāsīnyayoḥ {#4} "samākārāt" cittvākhyasamānākārayuktāt | "tataḥ" tasmāc cidākāśāt | "viṣṇuḥ" bhāvisṛṣṭisthitikārī {#5} nārāyaṇākhyo devatāviśeṣaḥ | samaṣṭirūpaṃ śuddhabuddhitattvaṃ c"ājāyata" {#6} | saṃhārakāraṇasya śuddhāhaṅkārarūpasya rudrasya kathanaṃ sṛṣṭimātrakathanākāṅkṣayā {#7} na kṛtam | viṣṇuḥ ka "iva" | "taraṅga iva" | yathā "spandamānarasāpūrāt sāgarāt taraṅgaḥ" jāyate tathety arthaḥ || MoT_2,10.11 ||<BR>
<BR>
<BR>
***NOTES:<BR>
#3 &deg;nda(ḥ)sa&deg;<BR>
#4 &deg;au&lt;y&gt;[d]āsī&deg;<BR>
#5 &deg;vi&lt;ṃ&gt;sṛ&deg;<BR>
#6 &deg;t(e)a<BR>
#7 &deg;nā(ṃ)*kāṃ*kṣa&deg;<BR>
--------------------------------------------------------------<BR>
<BR>
<BR>
     sumerukarṇikāt tasya digdalād dhṛdayāmbujāt  /<BR>
     tārakākesaravataḥ parameṣṭhī vyajāyata  // Mo_2,10.12 // <BR>
"tasya" nārāyaṇasya śuddhabuddhitattvasya ca | "sumerukarṇikāt" tathā "tārakākesarāt hṛdayāmbujāt" hṛtkamalāt tadantargatāt brahmāṇḍāt iti yāvat | bhāvisarvajagadādhāratvayogyāt svarūpaleśāc {#8} ca | "parameṣṭhī" bhāvisṛṣṭyutpattikārī brahmākhyo devatāviśeṣaḥ | samaṣṭirūpaṃ śuddhamanastattvaṃ ca "vyajāyata" || MoT_2,10.12 ||<BR>
<BR>
<BR>
***NOTES:<BR>
#8 &deg;śā&lt;ś&gt;[c]<BR>
--------------------------------------------------------------<BR>
<BR>
<BR>
     vedavedārthadeveśamunimaṇḍalamālitam  /<BR>
     so 'sṛjat sakalaṃ sargaṃ vikalpaughaṃ yathā manaḥ  // Mo_2,10.13 // <BR>
"sakalaṃ" jagat bāhyatvena bhāsamānaṃ samastaṃ jagat | samaṣṭibhūtaśuddhamanastattvarūpāt | parameṣṭhina eva hi sarvaṃ jagad utpannam | atropamānatvaṃ vyaṣṭirūpasya "manasaḥ" jñeyam | samaṣṭirūpasya manasaḥ {#9} upameyatvāt || MoT_2,10.13 ||<BR>
<BR>
<BR>
***NOTES:<BR>
#9 ma&lt;l&gt;[n]a&deg;<BR>
--------------------------------------------------------------<BR>
<BR>
<BR>
     jambudvīpasya koṇe 'smin varṣe bhāratanāmani  /<BR>
     sa sasarja janaṃ putrair ādhivyādhipariplutam  // Mo_2,10.14 // <BR>
"janam" mānavajanam | "putraiḥ" prajāpatibhiḥ kṛtvā sāmānyajanaiś ca || MoT_2,10.14 ||<BR>
<BR>
<BR>
janaṃ viśinaṣṭi<BR>
     bhāvābhāvaviṣaṇṇāṅgam utpātadhvaṃsatatparam  /<BR>
     sarge 'smin bhūtajātīnām āpyāyanakaraṃ param  // Mo_2,10.15 // <BR>
"bhūtajātīnāṃ" devādīnām | "āpyāyanakaram" havyakavyādidvāreṇa tṛptikaram || MoT_2,10.15 ||<BR>
<BR>
<BR>
     janasya tasya duḥkhaṃ sad dṛṣṭvā sakalalokakṛt  /<BR>
     jagāma karuṇām īśaḥ putraduḥkhād yathā pitā  // Mo_2,10.16 // <BR>
"tasya janasya" mānavajanasya | "īśaḥ" brahmā śuddhamanastattvaṃ ca | "karuṇāṃ" dayām | atra ca śuddhamanasaḥ karuṇā sṛjyamānasmṛtikāracittāveśadvāreṇa jñeyety alaṃ rahasyodghāṭanena || MoT_2,10.16 ||<BR>
<BR>
<BR>
nanu tataḥ kim akarod ity | atrāha<BR>
     ka eteṣāṃ hatāśānāṃ duḥkhasyānto hatāyuṣām  /<BR>
     syād iti kṣaṇam ekāgraś cintayām āsa bhūtapaḥ  // Mo_2,10.17 // <BR>
"hatāśānāṃ" naṣṭānāṃ | "hatāyuṣāṃ" naśvarāṇāṃ | "antaḥ" avasānaṃ || MoT_2,10.17 ||<BR>
<BR>
<BR>
brahmaṇaḥ cintām upasaṃharati<BR>
     iti saṃcintya bhagavān sasarja punar īśvaraḥ  /<BR>
     tapo dharmaṃ ca dānaṃ ca satyaṃ tīrthāni caiva ha  // Mo_2,10.18 // <BR>
"sasarja" svayaṃ | kṛteṣu smṛtiśāstreṣu janān prati kartavyatvena dṛṣṭavān ity arthaḥ || MoT_2,10.18 ||<BR>
<BR>
<BR>
     etat sṛṣṭvā punar devaś cintayām āsa bhūtakṛt  /<BR>
     puṃsāṃ nānena sarvasya duḥkhasyānta iti svayam  // Mo_2,10.19 //<BR>
spaṣṭam || MoT_2,10.19 ||<BR>
<BR>
<BR>
punaḥ kena puṃsāṃ sarvasya duḥkhasyāntaḥ bhaviṣyatīty āśaṅkya cintayati<BR>
     nirvāṇaṃ nāma paramaṃ sukhaṃ yena punar janaḥ  /<BR>
     na jāyate na mriyate taj jñānād eva labhyate  // Mo_2,10.20 // <BR>
tan nirvāṇaṃ kena syād ity āśaṅkya cintayati | "taj jñānād" iti | "tat" nirvāṇam | "jñānāt eva" paramātmatattvajñānāt eva | na tu tapaḥprabhṛtibhyaḥ "labhyate" || MoT_2,10.20 ||<BR>
<BR>
<BR>
"eva"kāraprayogayogyatāṃ svayam {#10} eva sādhayati<BR>
     saṃsārottaraṇe jantor upāyo jñānam eva hi  /<BR>
     tapo dānaṃ tathā tīrtham aṇūpāyaḥ prakīrtitaḥ  // Mo_2,10.21 //<BR>
"aṇūpāyaḥ" avāntaropāyaḥ || MoT_2,10.21 ||<BR>
<BR>
***NOTES:<BR>
#10 sva&lt;v&gt;[y]am<BR>
--------------------------------------------------------------<BR>
<BR>
<BR>
tarhi janānāṃ jñānaṃ kathaṃ setsyatīty āśaṅkya cintayati<BR>
     tat tāvad duḥkhamokṣārthaṃ janasyāsya mahātmanaḥ  /<BR>
     pratyagraṃ taruṇopāyam āśu prakaṭayāmy aham  // Mo_2,10.22 // <BR>
iyaṃ cintā tu utpādayiṣyamāṇajñānopadeśakāracintāveśadvāreṇa jñeyā || MoT_2,10.22 ||<BR>
<BR>
<BR>
parameṣṭhicintām upasaṃharati<BR>
     iti saṃcintya bhagavān brahmā kamalasaṃbhavaḥ  /<BR>
     manasā parisaṃkalpya mām utpāditavān imam  // Mo_2,10.23 // <BR>
"mām" proktasvacintodbhavasthānabhūtānām upadeśakārāṇāṃ madhye mukhyabhūtaṃ tvādṛśajanajñānotpādanasamarthaṃ mokṣopāyākhyaśāstropadeśakaṃ vasiṣṭhākhyaṃ "mām" | "manase"ti rāhoḥ {#11} śira itivat prayogaḥ || MoT_2,10.23 ||<BR>
<BR>
<BR>
***NOTES:<BR>
#11 &deg;ho[ḥ]<BR>
--------------------------------------------------------------<BR>
<BR>
<BR>
nanu kenopādānakāraṇena tvam utpanna ity | atrāha<BR>
     kuto 'py utpanna evāśu tato 'haṃ samupasthitaḥ  /<BR>
     pitus tasya puraḥ śīghram ūrmir ūrmer ivānagha {#12}  // Mo_2,10.24 // <BR>
"kuto 'pi" anirvācyāt kasmāccid upādānakāraṇāt | "utpannaḥ aham" | "tataḥ tasya pituḥ puraḥ śīghram upasthitaḥ" prāptaḥ | ka "ivo"tpannaḥ | "ūrmir ūrmer iva" paramārthavicāre sarveṣām utpattir adṛśyeveti sāmānyotpattir evātroktety alaṃ rahasyodghāṭanena || MoT_2,10.24 ||     <BR>
kīdṛśaḥ tvam upasthitaḥ kiṃ ca kṛtavān ity | atrāha<BR>
     kamaṇḍaludharo nāthaḥ sakamaṇḍalunā mayā  /<BR>
     sākṣamālaḥ sākṣamālaṃ sa praṇamyābhivāditaḥ  // Mo_2,10.25 // <BR>
"sākṣamālam" {#13} iti pūrvakālakriyāviśeṣaṇam | etena svasya dhyānam uktam || MoT_2,10.25 ||<BR>
<BR>
<BR>
***NOTES:<BR>
#12 iv(i)ā&deg;<BR>
#13 &deg;la[m]<BR>
--------------------------------------------------------------<BR>
<BR>
<BR>
tataḥ tava tena kim uktaṃ kṛtaṃ cety | atrāha<BR>
     ehi putreti mām uktvā sa svābjasyottare dale  /<BR>
     śukle 'bhra iva śītāṃśuṃ yojayām āsa pāṇinā  // Mo_2,10.26 // <BR>
atra śuddhamanaḥsparśaḥ mayi jātaḥ iti bhaṅgyā uktam || MoT_2,10.26 ||<BR>
<BR>
<BR>
     mṛgakṛttiparīdhāno mṛgakṛttinijāmbaram  /<BR>
     mām uvāca pitā brahmā sa haṃsaḥ {#14} sārasaṃ yathā  // Mo_2,10.27 // <BR>
"mām" vasiṣṭhākhyaṃ mām | vacanaṃ cātrāntaraḥ parāmarśaḥ jñeyaḥ || MoT_2,10.27 ||<BR>
<BR>
<BR>
***NOTES:<BR>
#14 &deg;sa(ṃ)&lt;s&gt;[ḥ]<BR>
--------------------------------------------------------------<BR>
<BR>
kim uvācety | atrāha<BR>
     muhūrtamātraṃ te putra ceto vānaracañcalam  /<BR>
     ajñānam abhyāviśatu śaśaḥ śaśadharaṃ yathā  // Mo_2,10.28 // <BR>
āntarabhāvena sthitaśuddhacittavaśenaiva hi sarveṣām ajñānitvaṃ jñānitvaṃ ca bhavati | etena prathamaṃ svasya jñānitvaṃ dyotitam || MoT_2,10.28 ||<BR>
<BR>
<BR>
brahmavacanam upasaṃharati<BR>
     iti tenāśu śaptaḥ san vicārasamanantaram  /<BR>
     ahaṃ vismṛtavān sarvaṃ svarūpam amalaṃ dvijaḥ  // Mo_2,10.29 // <BR>
"ahaṃ dvijaḥ" vasiṣṭhākhyaḥ brāhmaṇaḥ | svaṃ "svarūpaṃ" | "vismṛtavān" vyasmārṣam iti sambandhaḥ || MoT_2,10.29 ||<BR>
<BR>
<BR>
     athāhaṃ dīnatāṃ yātaḥ sthito 'saṃbuddhayā dhiyā  /<BR>
     duḥkhaśokābhisaṃtapto jāto jana ivādhamaḥ  // Mo_2,10.30 //<BR>
"asaṃbuddhayā" niścayarahitayā || MoT_2,10.30 ||<BR>
<BR>
<BR>
     kaṣṭaṃ saṃsāranāmāyaṃ doṣaḥ katham ivāgataḥ  /<BR>
     iti cintitavān {#15} antas tūṣṇīm eva vyavasthitaḥ  // Mo_2,10.31 // <BR>
aham "iti cintitavān" iti saṃbandhaḥ | etena ajñānitvānantaram svasya vairāgyaprādurbhāvaḥ sūcitaḥ || MoT_2,10.31 ||<BR>
<BR>
<BR>
***NOTES:<BR>
#15 &lt;saṃ&gt;cin[ti]tavān<BR>
--------------------------------------------------------------<BR>
<BR>
<BR>
     athābhyadhāt sa māṃ tātaḥ putra kiṃ duḥkhavān asi  /<BR>
     duḥkhopaghātaṃ māṃ pṛccha sukhī nityaṃ bhaviṣyasi  // Mo_2,10.32 // <BR>
"athābhyadhāt" uktavān | etena vairāgyānantaram mama jñānaṃ prati aunmukhyaṃ jātam iti sūcitam || MoT_2,10.32 ||<BR>
<BR>
<BR>
nanu tatas tvayā kiṃ kṛtam ity | atrāha<BR>
     tataḥ pṛṣṭaḥ sa bhagavān mayā sakalalokakṛt  /<BR>
     hemapadmadalasthena saṃsāravyādhibheṣajam  // Mo_2,10.33 // <BR>
etena "mayā" svayam eva vimarṣaḥ kṛta iti sūcitam || MoT_2,10.33 ||<BR>
<BR>
<BR>
nanu tvayāsau kiṃ pṛṣṭas {#16} tena ca kim uktaṃ ity | atrāha<BR>
     kathaṃ nātha mahad duḥkham ayaṃ saṃsāra āgataḥ  /<BR>
     kathaṃ ca kṣīyate jantor iti pṛṣṭena tena me  // Mo_2,10.34 // <BR>
     taj jñānaṃ subahu proktaṃ yaj jñātvā pāvanaṃ param  /<BR>
     ahaṃ pitur api prāyaḥ kilādhika iva sthitaḥ  // Mo_2,10.35 // <BR>
"pituḥ" ādhikyam śuddhamanastattvātilaṅghanena {#17} prāptā cinmātratā jñeyā | etena svasya svataḥsiddhatvam {#18} uktam | trividhā hi siddhāḥ uttarottaram utkarṣavantaḥ santi | gurutaḥ śāstrataḥ svata iti || MoT_2,10.34-35 ||<BR>
<BR>
<BR>
***NOTES:<BR>
#16 *kiṃ pṛṣṭa*[s]<BR>
#17 (a)śu&deg;<BR>
#18 &deg;ta*ḥ*si&deg;<BR>
--------------------------------------------------------------<BR>
<BR>
<BR>
     tato viditavedyaṃ {#19} māṃ nijaprakṛtim āsthitam  /<BR>
     sa uvāca jagatkartā vaktā sakalakāraṇam  // Mo_2,10.36 // <BR>
mayi idaṃ sphuritam ity āntaro 'bhiprāyaḥ || MoT_2,10.36 ||<BR>
<BR>
<BR>
***NOTES:<BR>
#19 &deg;t&lt;i&gt;[a]ve&deg;<BR>
--------------------------------------------------------------<BR>
<BR>
<BR>
kim uvācety | atrāha<BR>
     śāpenājñapadaṃ nītvā pṛcchakas tvaṃ mayā kṛtaḥ  /<BR>
     putrāsya {#20} jñānasārasya samastajanasiddhaye  // Mo_2,10.37 // <BR>
mama madhye evedam ajñatvaṃ prādurbhūtam āsīt iti mama sphuritam iti bhāvaḥ || MoT_2,10.37 ||<BR>
<BR>
<BR>
***NOTES:<BR>
#20 &deg;tr*ā*sya<BR>
--------------------------------------------------------------<BR>
<BR>
<BR>
punaḥ kim uvācety | atrāha<BR>
     idānīṃ śāntaśāpas tvaṃ paraṃ bodham upāgataḥ  /<BR>
     saṃsthito 'ham ivaikātmā kanakaṃ kanakād iva  // Mo_2,10.38 // <BR>
"idānīm ahaṃ" jñānī jāta ity api mama sphuritam iti bhāvaḥ || MoT_2,10.38 ||<BR>
<BR>
<BR>
tato 'pi punaḥ kim uvācety | atrāha<BR>
     gacchedānīṃ mahāpīṭhe jambudvīpāntarasthitam {#21}  /<BR>
     sādho bhāratavarṣaṃ tvaṃ lokānugrahahetunā  // Mo_2,10.39 //<BR>
spaṣṭaṃ {#22} || MoT_2,10.39 ||<BR>
<BR>
<BR>
***NOTES:<BR>
#21 &deg;pā[n]ta&deg;<BR>
#22 *spaṣṭaṃ*<BR>
--------------------------------------------------------------<BR>
<BR>
<BR>
     tatra kriyākāṇḍaparās tvayā putra mahādhiyaḥ  /<BR>
     upadeśyāḥ kriyākāṇḍakrameṇa kramaśālinaḥ  // Mo_2,10.40 // <BR>
spaṣṭam || MoT_2,10.40 ||<BR>
<BR>
<BR>
     viraktacittāś ca tathā mahāprājñā virāgiṇaḥ  /<BR>
     upadeśyās tvayā sādho jñānenānandadāyinā  // Mo_2,10.41 // <BR>
tataḥ ahaṃ vairāgyarahitānāṃ karmakāṇḍadvāreṇopadeśaṃ karomi | viraktānāṃ tu jñānakāṇḍadvāreṇety api sphuritam | anyathā tvadupadeśe 'py ahaṃ na pravarteyam iti bhāvaḥ || MoT_2,10.41 ||<BR>
<BR>
<BR>
brahmavākyam upasaṃharati<BR>
     iti tena niyukto 'haṃ pitrā kamalayoninā  /<BR>
     iha rāghava tiṣṭhāmi yāvad bhūtaparaṃparā  // Mo_2,10.42 // <BR>
"yāvad bhūtaparaṃpare"ty upadeṣṭṛbhūtajñānisāmānyenoktam svasya cirajīvitvena vā | bāhya arthas tu {#23}  sphuṭatayā na pratipadam uktaḥ || MoT_2,10.42 ||<BR>
<BR>
<BR>
***NOTES:<BR>
#23 &deg;rtha(ḥ a)stu<BR>
--------------------------------------------------------------<BR>
<BR>
<BR>
sargāntaślokenaitat samāpayati<BR>
     kartavyam asti mama neha hi kiṃcid eva<BR>
     sthātavyam ity abhimanā bhuvi saṃsthito 'smi  /<BR>
     saṃśāntayā satatasuptadhiyeva vṛttyā<BR>
     kāryaṃ karomi na ca kiṃcid ahaṃ karomi  // Mo_2,10.43 // <BR>
"hi" niścaye | "mama" samastajñānisantānasya vasiṣṭhākhyasya ca | "iha" loke | "kiṃcit" {#24} "eva kartavyaṃ nāsti" paramātmatattvaprāptyā kṛtakṛtyatvāt | tathāpi "aham bhuvi" bhūmau | "saṃsthitaḥ asmi" | kathaṃbhūtaḥ | sthātavyam mayā ihāvaśyaṃ | niyatyanurodhena {#25} "sthātavyam iti" evam "abhimanāḥ" abhiniviṣṭamanāḥ niścitamanā iti yāvat | "ahaṃ saṃśāntayā" lābhālābhānusandhānarūpakṣobharahitayā "vṛttyā" vā | pāreṇa "kāryam" śarīrayātrānimittaṃ karma | akaraṇe pratyavāyanimittaṃ nityaṃ karma ca "karomi" | "vṛttyā" kayā "iva" | "satatasuptā" yā "dhīḥ" | tayā "ivā"tyantaśāntayety arthaḥ | tathāpi "ahaṃ kiṃcid" api "na ca karomi" nāhaṃ karteti niścayānubhāvād ity arthaḥ | iti śivam || MoT_2,10.43 ||<BR>
<BR>
<BR>
***NOTES:<BR>
#24 &deg;cit&lt;d&gt;<BR>
#25 &deg;anu(na)ro&deg;<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe daśamaḥ sargaḥ || 2,10 ||<BR>
<BR>
<BR>
************************************************************************<BR>
<BR>
pūrvasargoktasyopasaṃhārakāṅkṣayā {#1} parāmarśaṃ karoti<BR>
     etat te kathitaṃ sarvaṃ jñānāvataraṇaṃ bhuvi  /<BR>
     mayā svam īhitaṃ caiva kamalodbhavakalpitam  // Mo_2,11.1 //<BR>
"svam īhitam" nijaceṣṭitam | "kamalodbhavena" brahmaṇā śuddhamanastattvena ca | "kalpitam" āvirbhāvitaṃ iti | anena prakāreṇaiveha jñānam ihāvatīrṇam iti bhāvaḥ || MoT_2,11.1 ||<BR>
<BR>
<BR>
***NOTES:<BR>
#1 &deg;rv&lt;o&gt;[a]&deg;<BR>
--------------------------------------------------------------<BR>
<BR>
<BR>
     tad idaṃ paramaṃ jñānaṃ śrotum adya tavānagha  /<BR>
     bhṛśam utkaṇṭhitaṃ ceto mahataḥ sukṛtodayāt  // Mo_2,11.2 //<BR>
"tat" brahmaṇā uktam || MoT_2,11.2 ||<BR>
<BR>
<BR>
śrīrāmaḥ pṛcchati<BR>
     kathaṃ brahman bhagavato {#2} loke jñānāvatāraṇe  /<BR>
     sargād anantaraṃ buddhiḥ pravṛttā parameṣṭhinaḥ  // Mo_2,11.3 //<BR>
"kathaṃ" kimarthaṃ {#3} ity arthaḥ || MoT_2,11.3 ||<BR>
<BR>
<BR>
***NOTES:<BR>
#2 &deg;t*o*<BR>
#3 kim(i)a&deg;<BR>
--------------------------------------------------------------<BR>
<BR>
<BR>
śrīvasiṣṭhaḥ uttaraṃ kathayati<BR>
     parame brahmaṇi brahmā svabhāvavaśataḥ svayam  /<BR>
     jātaḥ spandamayo nityam ūrmir ambunidhāv iva  // Mo_2,11.4 //<BR>
"parame" utkṛṣṭacinmātrasvarūpe {#4} | "spandamayaḥ" parimitāhaṃparāmarśamayaḥ || MoT_2,11.4 ||<BR>
<BR>
<BR>
***NOTES:<BR>
#4 &deg;kṛṣ&lt;ṇ&gt;[ṭ]a&deg;<BR>
--------------------------------------------------------------<BR>
<BR>
<BR>
     sṛṣṭvaivam ātataṃ sargaṃ sargasya sakalā gatīḥ  /<BR>
     bhūtabhavyabhaviṣyatsthā dadarśa parameśvaraḥ  // Mo_2,11.5 //<BR>
"dadarśa" | "jñānanetreṇe"ti śeṣaḥ || MoT_2,11.5 ||<BR>
<BR>
<BR>
     satkriyākramakālasya kṛtādeḥ kṣaya āgate  /<BR>
     moham ālokya lokānāṃ kāruṇyam agamat prabhuḥ  // Mo_2,11.6 //<BR>
"moham" bhaviṣyantam ity arthaḥ || MoT_2,11.6 ||<BR>
<BR>
<BR>
     tato mām īśvaraḥ sṛṣṭvā jñānenāyojya cāsakṛt  /<BR>
     visasarja mahīpīṭhe lokasyājñānaśāntaye  // Mo_2,11.7 //<BR>
"mām" vasiṣṭhākhyaṃ "mām" | "jñānena" paramātmajñānena | "āyojya" saṃyojya || MoT_2,11.7 ||<BR>
<BR>
<BR>
     yathāhaṃ prahitas tena tathānye 'pi maharṣayaḥ  /<BR>
     sanatkumārapramukhā nāradādyāś ca bhūriśaḥ  // Mo_2,11.8 //<BR>
etena ye bhūtā bhaviṣyantaś copadeṣṭāraḥ santi tatrāpīyam eva rītir astīti sūcitam || MoT_2,11.8 ||<BR>
<BR>
<BR>
     kriyākrameṇa puṇyena tathā jñānakrameṇa ca  /<BR>
     manomahāmayottabdham uddhartuṃ lokam īritāḥ  // Mo_2,11.9 //<BR>
"īritāḥ" visarjitāḥ | kiṃ kartum | "lokam" adhikāribhedāt "kriyākrameṇa jñānakrameṇa ca uddhartum" | "lokaṃ" kathaṃbhūtam | "mana" eva "mahāmayaḥ" mahārogaḥ | ten"ottabdham" baddham || MoT_2,11.9 ||<BR>
<BR>
<BR>
     maharṣibhis tatas tais tu kṣīṇe kṛtayuge purā  /<BR>
     kramāt kriyākrame śuddhe pṛthivyāṃ tanutāṃ gate  // Mo_2,11.10 //<BR>
     kriyākramavidhānārthaṃ maryādāniyamāya ca | /     pṛthagdeśavibhāgena bhūpālāḥ parikalpitāḥ  // Mo_2,11.11 //<BR>
spaṣṭam || MoT_2,11.10-11 ||<BR>
<BR>
<BR>
     bahūni smṛtiśāstrāṇi yajñaśāstrāṇi cāvanau  /<BR>
     dharmakāmārthe siddhyarthaṃ kalpitāny uditāny atha  // Mo_2,11.12 //<BR>
pari"kalpitāni" kṛtāni | "maharṣibhir" iti śeṣaḥ | yal {#5} lokaiḥ teṣām upadeśaḥ na śruta iti bhāvaḥ | "atha"śabdaḥ uttaraślokena saṃbandhanīyaḥ {#6} || MoT_2,11.12 ||<BR>
<BR>
<BR>
***NOTES:<BR>
#5 ya&lt;dā&gt;[l]<BR>
#6 &deg;ya(ā)ḥ<BR>
--------------------------------------------------------------<BR>
<BR>
<BR>
     kālacakre vahaty asmiṃs tato vigalite krame  /<BR>
     pratyahaṃ bhojanapare jane śālyarjanonmukhe  // Mo_2,11.13 //<BR>
     dvandvāni saṃpravṛttāni viṣayārthaṃ mahībhujām  /<BR>
     daṇḍyatāṃ saṃprayātāni bhūtāni bhuvi bhūriśaḥ  // Mo_2,11.14 //<BR>
"dvandvāni" dvandvayuddhāni | "viṣayārtham" deśārtham | "daṇḍyatāṃ" daṇḍayogyatām | paradāragamanādipāpakaraṇāt iti bhāvaḥ || MoT_2,11.13-14 ||<BR>
<BR>
<BR>
     tato yuddhaṃ vinā bhūpā {#7} mahīṃ pālayituṃ kramāt  /<BR>
     asamarthās tad āyātāḥ prajābhiḥ saha dīnatām  // Mo_2,11.15 //<BR>
spaṣṭam || MoT_2,11.15 ||<BR>
<BR>
<BR>
***NOTES:<BR>
#7 &deg;pā&lt;ḥ&gt;<BR>
--------------------------------------------------------------<BR>
<BR>
<BR>
     teṣāṃ dainyāpanodārthaṃ samyaksṛṣṭikramāya ca  /<BR>
     tato 'smadādibhiḥ proktā mahatyo jñānadṛṣṭayaḥ  // Mo_2,11.16 //<BR>
"teṣām" rājñām || MoT_2,11.16 ||<BR>
<BR>
<BR>
     adhyātmavidyā teneyaṃ pūrvaṃ rājasu varṇitā  /<BR>
     tad anu prasṛtā loke rājavidyety udāhṛtā  // Mo_2,11.17 //<BR>
"rājavidyā rājaguhyam" ityādinā gītādau "rājavidyā"śabdena vyavahārāt iti bhāvaḥ || MoT_2,11.17 ||<BR>
<BR>
     rājavidyā {#8} rājaguhyam adhyātmagrantham uttamam  /<BR>
     jñātvā rāghava rājānaḥ parāṃ nirduḥkhatāṃ gatāḥ  // Mo_2,11.18 // {#9} <BR>
"rājaguhyam" iti adhyātmavidyāyāḥ aparaṃ nāma || MoT_2,11.18 ||<BR>
<BR>
<BR>
***NOTES:<BR>
#8 &deg;dyā&lt;ṃ&gt;<BR>
#9 Bhagavadgītā 9.2a (Raghavan 1939b).<BR>
--------------------------------------------------------------<BR>
<BR>
<BR>
     atha rājasv atīteṣu bahuṣv amalakīrtiṣu  /<BR>
     asmād daśarathād rāma jāto 'dya tvam ihāvanau  // Mo_2,11.19 //<BR>
spaṣṭam || MoT_2,11.19 ||<BR>
<BR>
<BR>
     tava cātiprasanne 'smiñ jātaṃ manasi pāvanam  /<BR>
     nirnimittam idaṃ cāru vairāgyam arimardana  // Mo_2,11.20 //<BR>
"nirnimittam" bībhatsādirūpaṃ {#10} nimittaṃ vinā || MoT_2,11.20 ||<BR>
<BR>
<BR>
***NOTES:<BR>
#10 *&lt;v&gt;[b]ī&lt;v&gt;[bh]atsādirūpaṃ*<BR>
--------------------------------------------------------------<BR>
<BR>
<BR>
nanu nirnimittavairāgyena ko 'tiśayaḥ mamāstīty | atrāha<BR>
     sarvasyaiva hi bhavyasya sādhor api vivekinaḥ  /<BR>
     nimittapūrvaṃ vairāgyaṃ jāyate rāma  rājasam  // Mo_2,11.21 //<BR>
spaṣṭam || MoT_2,11.21 ||<BR>
<BR>
<BR>
     idaṃ tv apūrvam utpannaṃ camatkārakaraṃ satām | <BR>
     tavānimittaṃ vairāgyaṃ sāttvikaṃ svavivekajam || MoT_2,11.22 ||<BR>
<BR>
<BR>
spaṣṭam || MoT_2,11.22 ||<BR>
<BR>
<BR>
     bībhatsaṃ viṣamaṃ dṛṣṭvā ko nāma na virajyate  /<BR>
     satāṃ tūttamavairāgyaṃ vivekād eva jāyate  // Mo_2,11.23 //<BR>
"bībhatsam" bībhatsarasālambanam dravyam || MoT_2,11.23 ||<BR>
<BR>
<BR>
     te mahānto mahāprajñā nimittena vinaiva hi  /<BR>
     vairāgyaṃ jāyate yeṣāṃ ta evāmalamānasāḥ  // Mo_2,11.24 //<BR>
amalamānasatvaṃ vinā hi nirnimittaṃ vairāgyaṃ notpadyate iti bhāvaḥ || MoT_2,11.24 ||<BR>
<BR>
<BR>
     svavivekacamatkāraparāmarśaviraktayā  /<BR>
     rājate hi dhiyā jantur yuveva vanamālayā  // Mo_2,11.25 //<BR>
"svavivekasya" yaḥ "camatkāraḥ" | tasya yaḥ "parāmarśaḥ" | tena "viraktayā" bāhyapadārtharāgarahitayā | na tu bībhatsena viraktayā || MoT_2,11.25 ||<BR>
<BR>
<BR>
     parāmṛśya vivekena saṃsāraracanām imām  /<BR>
     virāgaṃ ye 'dhigacchanti ta eva puruṣottamāḥ  // Mo_2,11.26 //<BR>
spaṣṭam || MoT_2,11.26 ||<BR>
<BR>
<BR>
     svavivekavaśād eva vicāryedaṃ punaḥ punaḥ  /<BR>
     indrajālaṃ parityājyaṃ sabāhyābhyantaraṃ balāt  // Mo_2,11.27 //<BR>
"indrajālam " saṃsārākhyam indrajālam | "parityājyam" samantāt tyāgaviṣayatāṃ neyam || MoT_2,11.27 ||<BR>
<BR>
<BR>
     śmaśānam āpadaṃ dainyaṃ dṛṣṭvā ko na virajyate  /<BR>
     tad vairāgyaṃ paraṃ śreyaḥ svato yad abhijāyate  // Mo_2,11.28 //<BR>
spaṣṭam || MoT_2,11.28 ||     <BR>
     akṛtrimavirāgas tvaṃ mahattām alam āgataḥ  /<BR>
     yogyo 'si jñānasārasya bījasyeva mṛdusthalam {#11}  // Mo_2,11.29 //<BR>
spaṣṭam || MoT_2,11.29 ||<BR>
<BR>
<BR>
***NOTES:<BR>
#11 bījasy&lt;ai&gt;[e]va mṛ&lt;ḍ&gt;[d]u&deg;<BR>
--------------------------------------------------------------<BR>
<BR>
<BR>
     prasādāt parameśasya nāthasya paramātmanaḥ  /<BR>
     tvādṛśasya śubhā buddhir vivekam anudhāvati  // Mo_2,11.30 //<BR>
na tv atrātmaprayatnaḥ kaścit prabhavatīti bhāvaḥ || MoT_2,11.30 ||<BR>
<BR>
<BR>
     kriyākrameṇa mahatā tapasā niyamena ca  /<BR>
     dānena tīrthayātrābhiś cirakālavivekataḥ {#12}  // Mo_2,11.31 //<BR>
     duṣkṛte kṣayam āpanne paramārthavicāraṇe  /<BR>
     kākatālīyayogena buddhir jantoḥ {#13} pravartate  // Mo_2,11.32 //<BR>
"kākatālīyayogene"ty anena "kriyākramā"deḥ śaithilyaṃ sūcitam | "kākatālīyena" "paramā"tma"vicāraṇa"nimitta"buddhiyogaḥ" {#14} | tāvat tu kriyākramādir avaśyam anuṣṭheyaḥ | tasyāpi leśataḥ taṃ praty upāyatvāt | na ca {#15} tatraiva maṅktavyam | sadgurūpāsāder anyasya mukhyasyopāyasyāpi sattvāt ity alam || MoT_2,11.32 ||<BR>
<BR>
<BR>
***NOTES:<BR>
#12 &deg;t(ā)aḥ<BR>
#13 &deg;to*ḥ*<BR>
#14 &deg;ga&lt;ṃ&gt;[ḥ]<BR>
#15 c(ā)a<BR>
--------------------------------------------------------------<BR>
<BR>
<BR>
     kriyāparās tāvad alaṃ cakrāvṛttibhir ādṛtāḥ  /<BR>
     bhramantīha janā yāvan na paśyanti {#16} paraṃ padam  // Mo_2,11.33 //<BR>
"kriyāparāḥ" kriyām evopāyatvena {#17} manyamānāḥ | "param padam" cinmātrākhyam utkṛṣṭaṃ sthānam | "cakrāvṛttibhiḥ kriyāparāḥ" paunaḥpunyena {#18} sakriyāratā ity arthaḥ || MoT_2,11.33 ||<BR>
<BR>
<BR>
***NOTES:<BR>
#16 &deg;ya[n]ti<BR>
#17 &deg;p(o)āya&deg;<BR>
#18 &deg;ye[na]<BR>
--------------------------------------------------------------<BR>
<BR>
<BR>
     yathābhūtam imaṃ dṛṣṭvā saṃsāraṃ tanmayīṃ dhiyam  /<BR>
     parityajya paraṃ yānti nirālānā gajā iva  // Mo_2,11.34 //<BR>
"yathābhūtam dṛṣṭvā" yathāsti tathā dṛṣṭvā | "tanmayīṃ" saṃsāramayīm | "param" uttīrṇam śuddhacinmātratattvam | "yānti" tadrūpaṃ svātmānam anubhavanti || MoT_2,11.34 ||<BR>
<BR>
<BR>
     viṣameyam anantehā rāma saṃsārasaṃsṛtiḥ  /<BR>
     dehamuktā mahātantur vinā jñānaṃ na naśyati  // Mo_2,11.35 //<BR>
"anantāḥ īhāḥ" bhāvābhāvarūpāḥ ceṣṭāḥ yasyāḥ | tādṛśī "saṃsārasaṃsṛtiḥ" saṃsārasaraṇiḥ | dehamuktā nāma {#19} mahātantuḥ "dehamuktā mahātantuḥ" | "jñānam" cinmātratattvajñānam || MoT_2,11.35 ||<BR>
<BR>
<BR>
***NOTES:<BR>
#19 nā[ma]<BR>
--------------------------------------------------------------<BR>
<BR>
<BR>
     jñānayuktiplavenaiva saṃsārābdhiṃ sudustaram {#20}  /<BR>
     mahādhiyaḥ samuttīrṇā netareṇa raghūdvaha  // Mo_2,11.36 //<BR>
"jñāna"rūpā yā "yuktiḥ" upāyaḥ | sa eva "plavaḥ" | tena || MoT_2,11.36 ||<BR>
<BR>
<BR>
***NOTES:<BR>
#20 &deg;r(ā)am<BR>
--------------------------------------------------------------<BR>
<BR>
<BR>
     tām imāṃ jñānayuktiṃ tvaṃ saṃsārāṃbhodhitāriṇīm {#21}  /<BR>
     śṛṇuṣvāvahito buddhyā nityāvahitayānayā  // Mo_2,11.37 //<BR>
"avahitayā buddhyā" vinā śrotuṃ na śaknoṣīti bhāvaḥ || MoT_2,11.37 ||<BR>
<BR>
<BR>
***NOTES:<BR>
#21 &deg;āṃ&lt;b&gt;[bh]odhi&deg;<BR>
--------------------------------------------------------------<BR>
<BR>
<BR>
     yasmād anantasaṃrambhā jagato duḥkharītayaḥ  /<BR>
     cirāyāntar dahanty etā vinā yuktim anindita  // Mo_2,11.38 //<BR>
"yuktim" jñānākhyāṃ yuktim || MoT_2,11.38 ||<BR>
<BR>
<BR>
     śītavātātapādīni {#22} dvandvaduḥkhāni rāghava  /<BR>
     jñānayuktiṃ vinā kena sahyatāṃ yānti sādhuṣu  // Mo_2,11.39 //<BR>
"kena" kenānyenopāyena | na kenāpīty arthaḥ | atra tu bālavṛddhayoḥ {#23} maricabhakṣaṇaṃ dṛṣṭāntatvena yojyam || MoT_2,11.39 ||<BR>
<BR>
<BR>
***NOTES:<BR>
#22 &deg;vā(t)[t]āta&deg;<BR>
#23 &deg;yo*ḥ*<BR>
--------------------------------------------------------------<BR>
<BR>
<BR>
     āpatanti pratipadaṃ yathākālaṃ dahanti ca  /<BR>
     duḥkhacintā naraṃ mūḍhaṃ tṛṇam agniśikhā iva  // Mo_2,11.40 //<BR>
duḥkhadāyinyaḥ cintāḥ "duḥkhacintāḥ" | tāś ca bhogaviṣayāḥ jñeyāḥ || MoT_2,11.40 ||<BR>
<BR>
<BR>
     prājñaṃ vijñātavijñānaṃ samyagdarśinam ādhayaḥ  /<BR>
     na dahanti vanaṃ varṣadabdam {#24} agniśikhā iva  // Mo_2,11.41 //<BR>
"prājñaṃ" kathaṃbhūtam | "vijñātam" anubhūtam | "vijñānaṃ" vijñānarūpam ātmatattvaṃ yena tam | "ādhayaḥ" cintāḥ | "vanaṃ" kathambhūtam | "varṣantaḥ abdāḥ" {#25} meghāḥ yasya tat || MoT_2,11.41 ||<BR>
<BR>
***NOTES:<BR>
#24 &deg;ṣada&lt;gdh&gt;[bd]am<BR>
#25 ab&lt;dh&gt;[d]āḥ<BR>
--------------------------------------------------------------<BR>
<BR>
<BR>
     ādhivyādhiparāvarte saṃsāramarumārute {#26}  /<BR>
     kṣubhite 'pi na tattvajño bhajyate kalpavṛkṣavat  // Mo_2,11.42 //<BR>
"ādhivyādhyoḥ parāvartaḥ" {#27} paunaḥpunyenāvṛttiḥ yasmin | tādṛśe "kṣubhite" bhāvābhāvākhyaḥ kṣobhayukte | "na" "bhajyate" harṣaśokavaśaṃ na yāti | "saṃsāramarumārute kṣubhite" satīti {#28} yojyam | "kalpavṛkṣo 'pi mārute kṣubhite" sati "na bhajyate" || MoT_2,11.42 ||<BR>
<BR>
<BR>
***NOTES:<BR>
#26 &deg;rā&lt;r&gt;va[r]te s&lt;ā&gt;[aṃ]sā&deg;<BR>
#27 &deg;v(ā)ar&deg;<BR>
#28 satī*t&lt;ī&gt;[i]*<BR>
--------------------------------------------------------------<BR>
<BR>
<BR>
     tattvaṃ jñātum ato yatnād dhīmān eva hi dhīmatā  /<BR>
     prāmāṇikaḥ prabuddhātmā praṣṭavyaḥ praṇayānvitaṃ  // Mo_2,11.43 //<BR>
"prāmāṇikaḥ" pramāṇavaktā | "prabuddhaḥ" jñātaḥ | "ātmā" cinmātrarūpaḥ paramātmā yena | saḥ "prabuddhātmā" | "praṇayānvitam" yācñāsahitam {#29} | etadvyatiriktas tu pṛṣṭaḥ viruddham eva kiṃcid brūyād iti bhāvaḥ || MoT_2,11.43 ||<BR>
<BR>
<BR>
***NOTES:<BR>
#29 yā&lt;ñc&gt;[cñ]ā&deg;<BR>
--------------------------------------------------------------<BR>
<BR>
<BR>
     prāmāṇikasya pṛṣṭasya vaktur uttamacetasā  /<BR>
     yatnena vacanaṃ grāhyam aṃśukeneva kuṅkumam  // Mo_2,11.44 //<BR>
"yatnenā"vadhānena || MoT_2,11.44 ||<BR>
<BR>
<BR>
     atattvajñam anādeyavacanaṃ vāgvidāṃ vara  /<BR>
     yaḥ pṛcchati naraṃ tasmān nāsti mūḍhataro 'paraḥ  // Mo_2,11.45 //<BR>
na tattvaṃ jānātīti tādṛśam | dehādāv ātmābhimāninam ity arthaḥ || MoT_2,11.45 ||<BR>
<BR>
<BR>
     prāmāṇikasya tajjñasya vaktuḥ pṛṣṭasya yatnataḥ  /<BR>
     nānutiṣṭhati yo vākyaṃ nānyas tasmān narādhamaḥ  // Mo_2,11.46 //<BR>
"vākyaṃ nānutiṣṭhati" taduktavākyavācyam {#30} arthaṃ na saṃpādayati || MoT_2,11.46 ||<BR>
<BR>
<BR>
***NOTES:<BR>
#30 ta&lt;b&gt;[d]ukta&deg;<BR>
--------------------------------------------------------------<BR>
<BR>
<BR>
     tajjñatātajjñate pūrvaṃ vaktur nirṇīya kāryataḥ  /<BR>
     yaḥ karoti naraḥ praśnaṃ pṛcchakaḥ sa mahāmatiḥ  // Mo_2,11.47 //<BR>
"kāryataḥ" na tu vacanamātrāt | vacanamātreṇa hi bahavaḥ brahmajñāninam ātmānam darśayanti || MoT_2,11.47 ||<BR>
<BR>
<BR>
     anirṇīya pravaktāraṃ bālaḥ praśnaṃ karoti yaḥ  /<BR>
     adhamaḥ pṛcchakaḥ sa syān na mahārthasya bhājanam  // Mo_2,11.48 //<BR>
"bālaḥ" bālavat mūḍhaḥ | "mahārthasya" mokṣākhyasya paramaprayojanasya || MoT_2,11.48 ||<BR>
<BR>
<BR>
     pūrvāparasamādhānakṣamabuddhāv anindite  /<BR>
     pṛṣṭaṃ prājñena vaktavyaṃ nādhame paśudharmiṇi  // Mo_2,11.49 //<BR>
"prājñena" buddhimatā guruṇā | "pṛṣṭaṃ" praśnaviṣayīkṛtaṃ vastu | "anindite" | tathā "pūrvāparayoḥ" pūrvāparavākyabhāgārthayoḥ | yat "samādhānam" anyo'nyaviruddhatāpanayanam | tatra "kṣamā buddhiḥ" yasya | tādṛśe praṣṭari {#31} vaktavyam | "adhame" ata eva "paśudharmiṇi" mūḍhatayā paśusadṛśe praṣṭari | "na" vaktavyam vyarthatvāt || MoT_2,11.49 ||<BR>
<BR>
<BR>
***NOTES:<BR>
#31 p&lt;ṛ&gt;[ra]&deg;<BR>
--------------------------------------------------------------<BR>
<BR>
<BR>
     prāmāṇikārthayogyatvaṃ pṛcchakasyāvicārya vā  /<BR>
     yo vakti tam iha prājñāḥ prāhur mūḍhatamaṃ naram  // Mo_2,11.50 //<BR>
"pṛcchakasya" mūḍhataratvāt asya "mūḍhatamatvam" | bahūnāṃ jātiparipraśne hi mūḍhatamaḥ {#32} | pṛcchakād api mūḍhaḥ asau kiṃ brūyād iti bhāvaḥ  || MoT_2,11.50 ||<BR>
<BR>
***NOTES:<BR>
#32 [mū]&lt;ḍ&gt;[ḍh]atama&lt;c&gt;[ḥ]<BR>
--------------------------------------------------------------<BR>
<BR>
<BR>
     tvam atīva guṇādhāraḥ pṛcchako raghunandana  /<BR>
     ahaṃ ca vaktuṃ jānāmi sa ca yogo 'yam āvayoḥ  // Mo_2,11.51 //<BR>
"saḥ" tava "guṇādhāra"pṛcchakatvam mama tādṛk vaktṛtvam iti "yogaḥ" sadṛśasaṃbandhaḥ || MoT_2,11.51 ||<BR>
<BR>
<BR>
     yad ahaṃ vacmi tad yatnāt {#33} tvayā śabdārthakovida  /<BR>
     etad vastv iti nirṇīya hṛdi kāryam akhaṇḍitaṃ  // Mo_2,11.52 //<BR>
nirṇayasvarūpaṃ kathayati | "etad" iti | "etat" śrīvasiṣṭhoktaṃ "vastu" | paramārthasatyam bhavati | pūrvaṃ bhaktimātreṇaiva madvacanaṃ satyatayā grāhyaṃ | tataḥ tatsatyatā svayam eva prakaṭībhaviṣyati | anyathāraṃbhamātre eva svavikalpakṛtābhiḥ sūkṣmekṣikābhiḥ tava kiṃcid api na setsyatīti bhāvaḥ || MoT_2,11.52 ||<BR>
<BR>
<BR>
***NOTES:<BR>
#33 &deg;nā[t]<BR>
--------------------------------------------------------------<BR>
<BR>
<BR>
nanu yadi tvaduktaṃmayi na lagati tadā kiṃ kāryam ity | atrāha<BR>
     mahān asi virakto 'si tajjño 'si janatāsthitau  /<BR>
     tvayi vastu lagaty antaḥ kuṅkumāmbu yathāṃśuke  // Mo_2,11.53 //<BR>
yataḥ tvam "mahān" na tu {#34} nīcaḥ "asi" | nīco hi nīcatayā svalpenāpi kṣubhyati | tathā "viraktaḥ" saṃsārikapadārtheṣu viraktaḥ "asi" | anyathā hi padārthāviṣṭabuddheḥ te yogyatā na syāt | tathā "janatāyāḥ sthitau" racanāyāṃ | "tajjñaḥ" nipuṇaḥ "asi" | anyathā hi taddṛṣṭāntānusāreṇa proktaḥ upadeśaḥ tvayi na laget | ataḥ "vastu" maduktaparamārthatattvaṃ | "tvayi lagati" | kiṃ "yathā" | "kuṅkumāmbu" "yathā" | yathā tat "aṃśuke" lagati tathety arthaḥ || MoT_2,11.53 ||<BR>
<BR>
<BR>
***NOTES:<BR>
#34 &lt;r&gt;t&lt;a&gt;[u]<BR>
--------------------------------------------------------------<BR>
<BR>
<BR>
     uktāvadhānaparamā {#35} paramārthavivecinī  /<BR>
     viśaty arthaṃ tava prajñā jalamadhyam ivārkabhā  // Mo_2,11.54 //<BR>
"ukte" madukte | yat "avadhānam" | tad eva "paramam" grāhyatvenotkṛṣṭaṃ yasyāḥ | tādṛśī | tathā "paramārthasya" maduktavākyāntarārthasya | "vivecinī tava prajñā artham" madvākyārthaṃ | "viśati" vartamānasamīpe vartamānā | atra dṛṣṭāntam āha | "jale"ti || MoT_2,11.55 ||<BR>
<BR>
<BR>
***NOTES:<BR>
#35 ukt&lt;v&gt;ā&deg;<BR>
--------------------------------------------------------------<BR>
<BR>
<BR>
     yad yad vacmi tavādeyaṃ hṛdi kāryaṃ prayatnataḥ  /<BR>
     na cet praṣṭavya evāhaṃ na tvayeha nirarthakam  // Mo_2,11.55 //<BR>
"ādeyaṃ" ādānārham tat tad ity adhyāhāryam || MoT_2,11.55 ||<BR>
<BR>
<BR>
nanu tvadvākyahṛtkaraṇe kaḥ prayāsaḥ asti yenaivaṃ bravīṣīty | atrāha<BR>
     mano hi capalaṃ rāma saṃsāravanamarkaṭam  /<BR>
     saṃrodhya hṛdi yatnena śrotavyā paramārthagīḥ  // Mo_2,11.56 //<BR>
"hi" yasmāt | "mano"nirodhe 'vaśyaṃ prayāsaḥ | taṃ vinā ca madvākyahṛtkaraṇaṃ na saṃbhavati | ato 'sty eva madvākyahṛtkaraṇe prayāsa iti bhāvaḥ || MoT_2,11.56 ||<BR>
<BR>
<BR>
nanu svakīyaṃ bāndhavajanaṃ tyaktvā kathaṃ tvadvākyamātraparo bhaveyam ity | atrāha<BR>
     avivekinam ajñānam asajjanaratiṃ janam  /<BR>
     ciraṃ dūrataraṃ kṛtvā pūjanīyā hi sādhavaḥ  // Mo_2,11.57 //<BR>
avidyamānam jñānaṃ yasya tam "ajñānam" | "asajjanebhyaḥ" viratiḥ {#36} sajjaneṣu "ratiś" ca prathamaṃ mokṣasādhanam iti bhāvaḥ || MoT_2,11.57 ||<BR>
<BR>
<BR>
***NOTES:<BR>
#36  &deg;ti*ḥ*<BR>
--------------------------------------------------------------<BR>
<BR>
<BR>
nanu sādhupūjanena mama kiṃ setsyatīty | atrāha<BR>
     nityaṃ sajjanasaṃparkād viveka upajāyate  /<BR>
     vivekapādapasyaite bhogamokṣau phale smṛte  // Mo_2,11.58 //<BR>
spaṣṭam || MoT_2,11.58 ||<BR>
<BR>
<BR>
kathaṃ vivekasyedṛśaḥ prabhāvo 'stīty | atrāha<BR>
     mokṣadvāre dvārapālāś catvāraḥ parikīrtitāḥ  /<BR>
     śamo vicāraḥ saṃtoṣaś caturthaḥ sādhusaṃgamaḥ  // Mo_2,11.59 //<BR>
etaiḥ vyastaiḥ samastair vā vinā {#37} na kaścin mokṣaṃ prāpnotīti vivekasya mokṣasādhakatvam astīti bhāvaḥ || MoT_2,11.59 ||<BR>
<BR>
<BR>
***NOTES:<BR>
#37 vi&lt;r&gt;nā<BR>
--------------------------------------------------------------<BR>
<BR>
<BR>
     ete sevyāḥ {#38} prayatnena catvāro dvau trayo 'thavā  /<BR>
     dvāram udghāṭayanty ete mokṣarājagṛhe balāt  // Mo_2,11.60 //<BR>
spaṣṭam || MoT_2,11.60 ||<BR>
<BR>
<BR>
***NOTES:<BR>
#38 s(o)ev&deg;<BR>
--------------------------------------------------------------<BR>
<BR>
<BR>
     ekaṃ vā sarvayatnena prāṇāṃs tyaktvā samāśrayet  /<BR>
     etasmin vaśage yānti catvāro 'pi vaśaṃ yataḥ  // Mo_2,11.61 //<BR>
"etasmin" ekasmin | "ekaś" cātrottaraślokānurodhena vivekī jñeyaḥ || MoT_2,11.61 ||<BR>
<BR>
<BR>
nanu katham ekenaiva kāryaṃ setsyatīty | atrāha<BR>
     saviveko hi śāstrasya jñānasya tapaso dyuteḥ  /<BR>
     bhājanaṃ bhūṣaṇākāro bhāskaras tejasām iva  // Mo_2,11.62 //<BR>
"bhūṣaṇa"bhūtaḥ "ākāraḥ" yasya | tādṛśaḥ || MoT_2,11.62 ||<BR>
<BR>
<BR>
vivekaparipanthinaḥ prajñāmāndyasyānarthotpādakatvaṃ kathayati<BR>
     ghanatām upayātaṃ hi prajñāmāndyam acetasāṃ  /<BR>
     yāti sthāvaratām ambu jāḍyāt pāṣāṇatām iva  // Mo_2,11.63 //<BR>
"prajñāmāndyam ghanatām upayātaṃ" sat | "sthāvaratām yāti" iti saṃbaddhaḥ || MoT_2,11.63 ||<BR>
<BR>
<BR>
nanu yady ahaṃ prajñāmāndyena vivekayogyo {#39} na syāṃ tarhi kiṃ kāryam ity | atrāha<BR>
     tvaṃ tu rāghava saujanyaguṇaśāstrārthadṛṣṭibhiḥ  /<BR>
     vikāsitāntaḥkaraṇaḥ sthitaḥ padma ivodaye  // Mo_2,11.64 //<BR>
     imāṃ jñānadṛśaṃ śrotum avaboddhuṃ ca sanmate {#40}  /<BR>
     arhasy uddhṛtakarṇasthajantur vīṇādhvaniṃ yathā  // Mo_2,11.65 //<BR>
sujanasya bhāvaḥ "saujanyam" | tadyuktāḥ guṇāḥ {#41} "saujanyaguṇāḥ" | te ca "śāstrārthadṛṣṭayaś" ca | tābhiḥ "vikāsitaṃ" prajñāmāndyarahitam "antaḥkaraṇaṃ" yasya saḥ | tathā "uddhṛtaṃ" niṣkāsitaṃ | "karṇasthaṃ jantu"malaṃ yasya saḥ | tādṛśaḥ | ato vivekayogya evāsīti bhāvaḥ || MoT_2,11.64-65 ||<BR>
<BR>
<BR>
***NOTES:<BR>
#39 &deg;yog[y]o<BR>
#40 sa&lt;t&gt;[n]&deg;<BR>
#41 guṇāḥ (guṇāḥ)<BR>
--------------------------------------------------------------<BR>
<BR>
<BR>
nanu katham etad ity | atrāha<BR>
     vairāgyābhyāsayogena samasaujanyasaṃpadā  /<BR>
     tat padaṃ prāpyate rāma yatra nāśo na vidyate  // Mo_2,11.66 //<BR>
"abhyāsaḥ" sacchāstrābhyāsaḥ | "tat padam" vivekākhyaṃ sthānam || MoT_2,11.66 ||<BR>
<BR>
<BR>
atyantamukhyabhūtasya vivekasya vardhanopāyam āha<BR>
     śāstraiḥ sajjanasaṃparkapūrvakais sutapodamaiḥ {#42}  /<BR>
     ādau saṃsāramuktyarthaṃ prajñām evābhivardhayet  // Mo_2,11.67 //<BR>
"tapaḥ" bāhyendriyāṇāṃ nigrahaḥ | "damaḥ" āntarāṇāṃ || MoT_2,11.67 ||<BR>
<BR>
<BR>
***NOTES:<BR>
#42 su&lt;ṃ&gt;tapoda&lt;bh&gt;[m]aiḥ<BR>
--------------------------------------------------------------<BR>
<BR>
<BR>
     saṃsāraviṣavṛkṣo 'grasekam āspadam āpadām | <BR>
     añjanaṃ mohayāminyā maurkhyaṃ yatnena nāśayet || MoT_2,11.68 ||<BR>
<BR>
<BR>
"mohaḥ" viparyāsaḥ | "añjanena" hi māntrikāḥ divāpi "yāminīṃ" prakaṭayanti ity "añjanam" ity uktam || MoT_2,11.68 ||<BR>
<BR>
<BR>
nanu mama maurkhyaṃ kathaṃ naśyatīty | atrāha<BR>
     etad eva ca maurkhyasya paramaṃ viddhi nāśanam  /<BR>
     yad idaṃ prekṣyate śāstraṃ kiṃcitsaṃskṛtayā dhiyā  // Mo_2,11.69 //<BR>
"nāśanam" nāśakaraṇam | "kiṃcitsaṃskṛtayā" kiṃcitpadapadārthajñānamātreṇa {#43 } | na tu kṣobhotpādakena mahatā vyākaraṇajālajñānena | "saṃskṛtayā" saṃskārayuktayā || MoT_2,11.69 ||<BR>
<BR>
<BR>
***NOTES:<BR>
#43 &deg;pad[a]pa&deg;<BR>
--------------------------------------------------------------<BR>
<BR>
<BR>
     durāśāsarpagatena {#44} maurkhyena hṛdi valgatā  /<BR>
     cetaḥ saṃkocam āyāti carmāgnāv iva yojitam  // Mo_2,11.70 //<BR>
"durāśāḥ" bhogāśāḥ eva "sarpāḥ" | tāsāṃ "gatena" | maurkhyād eva durāśā niryāntīti bhāvaḥ | "saṃkocam" cidvimarśākhyavikāsarāhityam || MoT_2,11.70 ||<BR>
<BR>
***NOTES:<BR>
#44 durāś*ā*sarpaga&lt;nr&gt;tena<BR>
--------------------------------------------------------------<BR>
<BR>
<BR>
     prājñe yathārthabhūteyaṃ vastudṛṣṭiḥ prasīdati  /<BR>
     dṛg ivendau nirambhodasakalāmalamaṇḍale  // Mo_2,11.71 //<BR>
"iyaṃ" mayā vakṣyamāṇā | "vastudṛṣṭiḥ" paramārthadṛṣṭiḥ | "prasīdati" prasannā bhavati | tasmin naiva viśrāntiṃ bhajatīti bhāvaḥ || MoT_2,11.71 ||<BR>
<BR>
<BR>
     pūrvāparavicārārthacārucāturyaśālinī  /<BR>
     savikāsā matir yasya sa pumān iti kathyate  // Mo_2,11.72 //<BR>
pūrvāparavicāraviṣayīkṛtaḥ arthaḥ "pūrvāparavicārārthaḥ" | tatra yat "cārucāturyaṃ" | tena "śālinī" || MoT_2,11.72 ||<BR>
<BR>
<BR>
tvam apīdṛśo 'sīti sargāntaślokena kathayati<BR>
          vikasitena sitena manomuṣā<BR>
          varavicāraṇaśītalarociṣā  /<BR>
          guṇavatā hṛdayena virājase<BR>
          tvam amalena nabhaḥ śaśinā yathā  // Mo_2,11.73 //<BR>
"vikasitena" vivekākhyavikāsayuktena | "sitena" malarāhitena | "manomuṣā" manohāriṇā | "varavicāraṇam" eva "śītalā" "ruk" yasya | tādṛśena "guṇavatā" maitryādiguṇayuktena {#45} "hṛdayena" | tvaṃ "virājase" | kiṃ "yathā" | "nabho" yathā | "yathā" {#46} tat "amalena" nīhārādimalādūṣitena | "śaśinā" virājate tathety arthaḥ | iti śivam || MoT_2,11.73 ||<BR>
<BR>
<BR>
***NOTES:<BR>
#45 &lt;p&gt;[m]ai&deg;<BR>
#46 *yathā*<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇe ekādaśaḥ sargaḥ || 2,11 ||<BR>
<BR>
<BR>
************************************************************************<BR>
<BR>
śrīrāmasya buddhisamādhānāya punar api śrīrāme samyakpraṣṭṛtvaṃ {#1} svasmiṃś ca samyagvaktṛtvaṃ kathayati<BR>
     paripūrṇamanā mānyaḥ praṣṭuṃ jānāsi rāghava  /<BR>
     vetsi coktaṃ ca tenāhaṃ pravṛtto vaktum ādarāt  // Mo_2,12.1 //<BR>
he "rāghava" | "paripūrṇam" bhogāśārāhityena tṛptaṃ | "manaḥ" {#2} yasya | tādṛśaḥ | ata eva "mānyaḥ" tvam | "praṣṭuṃ jānāsi" | "uktaṃ" maduktaṃ | "vetsi ca" | "tenāhaṃ" tava "vaktum ādarāt pravṛttaḥ" | anyathā na brūyām iti bhāvaḥ || MoT_2,12.1 ||<BR>
<BR>
<BR>
***NOTES:<BR>
#1 &deg;p&lt;ṛ&gt;[ra]&deg;<BR>
#2 &deg;n&lt;ā&gt;[a]ḥ<BR>
--------------------------------------------------------------<BR>
<BR>
<BR>
     rajastamobhyāṃ rahitāṃ śuddhasattvānupātinīm {#3}  /<BR>
     matim ātmani saṃsthāpya jñānaṃ śrotuṃ sthiro bhava  // Mo_2,12.2 //<BR>
"ātmani" na tu bāhyavastuṣu | "saṃsthāpya" samyak sthāpayitvā || MoT_2,12.2 ||<BR>
<BR>
<BR>
***NOTES:<BR>
#3 &deg;ān[u]pā&deg;<BR>
--------------------------------------------------------------<BR>
<BR>
<BR>
     vidyate tvayi sarvaiva pṛcchakasya guṇāvalī  /<BR>
     vaktur guṇālī ca mayi ratnaśrīr jaladhau yathā  // Mo_2,12.3 //<BR>
spaṣṭam || MoT_2,12.3 ||<BR>
<BR>
<BR>
     āttavān asi vairāgyaṃ vivekāt saṅgajaṃ muneḥ | <BR>
     candrakānta ivārdratvaṃ lagnacandrakarotkaraḥ || MoT_2,12.4 ||<BR>
<BR>
<BR>
"āttavān" gṛhītavān | "asi" tvam || MoT_2,12.4 ||<BR>
<BR>
<BR>
     ciram ā śaiśavād eva tavābhyāso 'sti sadguṇaiḥ  /<BR>
     śuddhaḥ śuddhasya dīrghaiś ca padmasyevātisaṃtataiḥ  // Mo_2,12.5 //<BR>
"guṇaiḥ" vairāgyādibhiḥ | tantubhiś {#4} "ca" | "atisaṃtataiḥ" atiśayenāvicchinnaiḥ {#5 } || MoT_2,12.5 ||<BR>
<BR>
<BR>
***NOTES:<BR>
#4 ta[n]tu&deg;<BR>
#5 &deg;āv*i*&deg;<BR>
--------------------------------------------------------------<BR>
<BR>
<BR>
phalitam āha<BR>
     ataḥ śṛṇu kathāṃ vakṣye tvam evāsyā hi bhājanam  /<BR>
     na hi candraṃ vinā śuddhā savikāsā kumudvatī  // Mo_2,12.6 //<BR>
"kathāṃ" brahmoktāṃ svataḥsphuritāṃ {#6} vā mokṣakathāṃ | itaḥ paraṃ brahmoktam evopadeśaṃ śrīvasiṣṭhaḥ śrīrāmāya karotīti jñeyam || MoT_2,12.6 ||<BR>
<BR>
<BR>
***NOTES:<BR>
#6 &deg;ta[ḥ]sphurit*ā*ṃ<BR>
--------------------------------------------------------------<BR>
<BR>
<BR>
brahmoktāṃ mokṣakathāṃ prastauti {#7} <BR>
     ye kecana samārambhā yāś ca kāścana dṛṣṭayaḥ  /<BR>
     te ca tāś ca pade dṛṣṭe niḥśeṣaṃ yānti vai śamam  // Mo_2,12.7 //<BR>
"pade" cinmātrākhye | "dṛṣṭe" svātmatayā anubhūte | "vai" niścaye | "śamam" śāntim || MoT_2,12.7 ||<BR>
<BR>
<BR>
***NOTES:<BR>
#7 *brahmoktāṃ ... prastauti*<BR>
--------------------------------------------------------------<BR>
<BR>
<BR>
nanu etā dṛṣṭayaḥ adya tāvat kasyacic chāntiṃ gatā adya vā nety | atrāha<BR>
     yadi vijñānaviśrāntir na bhaved bhavyacetasaḥ  /<BR>
     tad asyāṃ saṃsṛtau sādhuś cintāṃ soḍhuṃ saheta kaḥ  // Mo_2,12.8 //<BR>
"bhavyacetasaḥ" sādhoḥ | "yadi vijñānaviśrāntiḥ vijñāne" vijñānasvarūpe ātmani | "viśrāntiḥ" saṃsāradṛṣṭināśadvāreṇa viśrāmaḥ | "na bhavet" | "tat" tadā | "asyāṃ" etādṛgduḥkharūpāyāṃ | "saṃsṛtau" saṃsāre | "kaḥ sādhuḥ cintāṃ" viśrāmānāsādanāvyabhicāriṇīṃ saṃsāracintāṃ "saheta" | na ko 'pīty arthaḥ | "asmadādivad" {#8} iti śeṣaḥ | viśrāmāsādanena tasya cintā eva nāsti yenāsau iha tiṣṭhatīti bhāvaḥ || MoT_2,12.8 ||<BR>
<BR>
<BR>
***NOTES:<BR>
#8 asm&lt;ā&gt;[a]d&deg;<BR>
--------------------------------------------------------------<BR>
<BR>
<BR>
nanu bhavyasya cintā kutra gacchatīty | āha<BR>
     paraprāptyā vilīyante sarvā mananavṛttayaḥ  /<BR>
     kalpāntārkagaṇāsaṅgāt kulaśailaśilā ivā  // Mo_2,12.9 //<BR>
"parasya" paramātmanaḥ "prāptyā" | "sarvāḥ mananavṛttayaḥ" manomananavyāpārāḥ cintā iti yāvat | bhavyasya "vilīyante" | atra dṛṣṭāntam āha | "kalpānte"ti || MoT_2,12.9 ||<BR>
<BR>
<BR>
     duḥsahā rāma saṃsāraviṣāveśaviṣūcikā  /<BR>
     yogagāruḍamantreṇa pāvanena praśāmyati  // Mo_2,12.10 //<BR>
"saṃsāra" eva "viṣāveśa"kṛtā "viṣūcikā" viṣūcikākhyo rogaviśeṣaḥ | sā "saṃsāraviṣāveśaviṣūcikā" {#9} | "gāruḍamantreṇa" hi "viṣāveśaḥ" naśyati || MoT_2,12.10 ||<BR>
<BR>
<BR>
***NOTES:<BR>
#9 s&lt;ā&gt;[a]ṃ&deg;<BR>
--------------------------------------------------------------<BR>
<BR>
<BR>
saḥ yogaḥ kathaṃ prāpyata ity apekṣāyāṃ gadyena kathayati<BR>
     sa ca yogaḥ sujanena {#10} saha śāstrārthavicārāt  /<BR>
     paramārthajñānamayo labhyata eva  // Mo_2,12.11 //<BR>
<BR>
"labhyata eve"tyantaṃ | ṭīkā | "saḥ" mananavṛttivilayahetuḥ "yogaḥ sujanena saha śāstrārthavicārāt labhyata eva" | na tu na labhyate | "saḥ" kathaṃbhūtaḥ | "paramārthasya" cinmātratattvasya | yat "jñānaṃ" tan"mayaḥ" | na tu prāṇarodhanādirūpaḥ || MoT_2,12.11 ||<BR>
<BR>
<BR>
***NOTES:<BR>
#10 &deg;n&lt;a&gt;[e]n&lt;e&gt;[a]<BR>
--------------------------------------------------------------<BR>
<BR>
<BR>
<BR>
nanu yadi vicāreṇāpi na kiṃcit setsyati tarhi kiṃ kāryam ity  /<BR>
atrāhaavaśyam iha hi vicāre kṛte sakaladuḥkhakṣayo bhavatīti mantavyam  // MoT_2,12.12 //<BR>
<BR>
<BR>
<BR>
"mantavyam" ityantaṃ | spaṣṭam || MoT_2,12.12 ||<BR>
<BR>
<BR>
phalitaṃ kathayati<BR>
     nāto vicāradṛṣṭayo 'vahelayā {#11} draṣṭavyāḥ / vicāravaśataḥ puruṣeṇa sakalam idam ādhipañjaraṃ sarpeṇa tvacam iva paripakvāṃ parityajya vigatajvareṇa {#12} śītalāntaḥkaraṇena {#13} vinoda iva jagad akhilam ālokyate {#14} samyagdarśanavatā // Mo_2,12.13 //<BR>
<BR>
"samyagdarśanavate"tyantaṃ | ṭīkā | yataḥ paramārthatattvaṃ vicārād eva labhyate "ataḥ vicāradṛṣṭayaḥ" vicārākhyāḥ dṛṣṭayaḥ | "avahelayā" anādareṇa | "na draṣṭavyāḥ" | nanu kiṃ vicāreṇa setsyatīty | atrāha | "vicāre"ti | "vicāravaśataḥ" {#15} "samyagdarśanavatā" {#16} samyagdarśanayuktena satā "puruṣeṇa" |" akhilam" bāhyam ābhyantaraṃ ca sarvaṃ | "jagat vinoda iva" krīḍā iv"ālokyate" | tadbhāvābhāvaprayuktaharṣaśokarahitatvāt | "puruṣeṇa" kathaṃbhūtena | "sakalam idam" anubhūyamānam | "ādhipañjaram" vikalpākhyaṃ pañjaram | "sarpeṇa paripakvāṃ {#17} tvacam iva parityajya vigatajvareṇa" tāparahitenāta eva "śītalāntaḥkaraṇena" || MoT_2,12.13 ||<BR>
<BR>
<BR>
***NOTES:<BR>
#11 &deg;he&lt;na&gt;la&deg;<BR>
#12 vi&lt;kala&gt;[gata]&deg;<BR>
#13 &deg;ānt(ā)aḥ&deg;<BR>
#14 &deg;ya[te]<BR>
#15 &deg;ra&lt;ḥ&gt;va&deg;<BR>
#16 &deg;śa*na*va&deg;<BR>
#17 &deg;pakv&lt;a&gt;[ā]ṃ<BR>
--------------------------------------------------------------<BR>
<BR>
<BR>
nanv asamyagdarśanavattvasya ko doṣo yena vicārāt samyagdarśanavattvam āśrīyate ity | atrāha<BR>
     asamyagdarśanavato hi paraṃ duḥkham idaṃ / viṣamo hy atitarāṃ saṃsārarogo bhogīva daśati / asir iva cchinatti / śara iva vedhayati / rajjur iva veṣṭayati / pāvaka iva dahati / rātrir ivāndhayati / aśaṅkitaparipātitaparuṣapāṣāṇa iva vivaśīkaroti / harati {#18} prajñāṃ / nāśayati sthitim / pātayati mohāndhakūpe / tṛṣṇayā jarjarīkaroti / na tad asti kiṃcid duḥkhaṃ saṃsārī yan na prāpnoti // MoT_2,12.14 //<BR>
<BR>
"prāpnotī"tyantaṃ | ṭīkā | "param" agrakoṭiṃ yātam | nanu kena kṛtaṃ "duḥkham" asy"āsamyagdarśanavataḥ" syād ity | atrāha | "viṣama" iti | "vedhayati" tāḍayati | viśeṣeṇa kathanam aśakyaṃ jñātvā sāmānyena kathayati | "na tad" iti | "saṃsārī" saṃsārayuktaḥ | ataḥ saṃsārakṛtam eveh"āsamyagdarśanavato duḥkham" astīti bhāvaḥ || MoT_2,12.14 ||<BR>
<BR>
<BR>
***NOTES:<BR>
#18 har(i)a&deg;<BR>
--------------------------------------------------------------<BR>
<BR>
<BR>
<BR>
<BR>
nanu viṣayarūpo 'yaṃ saṃsāra evam eva bhavati | kim asmākaṃ karotīty | atrāha<BR>
     duranteyaṃ kila viṣayaviṣamaviṣaviṣūcikā | yadi na cikitsyate tad atitarāṃ narakanagaranikaraphalānubandhinī tat tat karoti | yatra śitāsiśatapāta utpalatāḍanam | agnidāho himāvaseko | 'ṅgavikartanaṃ candanacakrakaracanā | ghūrṇadvātāntaḥ paripeṣo 'ṅgaparimālanam | anavaratānalajvālāvicalitacāmaranārācanikaranipāto nidāghavinodanadhārāgṛhaśīkaravarṣaṇam | śiraśchedaḥ {#19} sukhanidrā | mūkīkaraṇaṃ pāṭavamudrā mahān upacayaḥ || Mo_2,12.15 ||<BR>
<BR>
<BR>
***NOTES:<BR>
#19 &deg;ra&lt;c&gt;[ś]che&deg;<BR>
--------------------------------------------------------------<BR>
<BR>
<BR>
"mahān upacaya" ityantaṃ | ṭīkā | "durantā" nāśayitum aśakyā | "viṣayāḥ" saṃsārikāḥ bhogāḥ | te eva "viṣamaviṣaviṣūcikā" | sā "yadi na cikitsyate" | "tat" tadā | "atitarām narakanagarāṇāṃ" yaḥ "nikaraḥ" samūhaḥ | sa eva "phalaṃ" | tasya "anubandhaḥ" pravāhena pravartanaṃ | saḥ asyām astīti tādṛśī satī sā | "tat tat" tādṛśaṃ tādṛśaṃ duḥkhaṃ "karoti" | tat kim ity apekṣāyām āha | "yatre"ti | "yatra" yasmin duḥkhe sati | yadduḥkham apekṣyeti yāvat {#20} |" ghūrṇan" sphuran yaḥ "vātaḥ" {#21} | tasy"āntaḥ" madhye | "paripeṣaḥ" cūrṇībhāvaḥ | "aṅgaparimālanam" aṅgakomalatāpādakaṃ mardanaṃ bhavati | vātamadhye cūrṇībhāvād api tatkaṣṭataram iti bhāvaḥ | "anavaratāḥ" yāḥ "analajvālāḥ" | tā eva "vicalitacāmarāṇi" yasmin | tādṛśaḥ yaḥ "nārācanikaraḥ" | tasya "nipātaḥ" | "nidāghasya" arthāt "nidāgha"kṛtatāpasya | "vinodanā"rthaṃ {#22} dūrīkaraṇārthaṃ yāni "dhārāgṛhāṇi" | teṣāṃ ye "śīkarāḥ" | teṣāṃ "varṣaṇaṃ" bhavati | "pāṭavamudrāḥ pāṭavasya" cāturyasya | "mudrā" saṃkocaḥ | kṛśateti yāvat | "mahān upacayaḥ" vṛddhiḥ bhavati || MoT_2,12.15 ||<BR>
<BR>
<BR>
***NOTES:<BR>
#20 &deg;ti &lt;ta&gt; yā&deg;<BR>
#21 &deg;t(ā)aḥ<BR>
#22 &deg;da*n*ā&deg;<BR>
--------------------------------------------------------------<BR>
<BR>
<BR>
phalitaṃ kathayati<BR>
     tad evaṃvidhe kaṣṭaceṣṭāsahasradāruṇe saṃsāracapalayantre 'smin rāghava nāvahelā kartavyā | avaśyam idaṃ hi vicāraṇīyam || Mo_2,12.16 ||<BR>
<BR>
<BR>
"vicāraṇīyam" ityantaṃ | ṭīkā | "tat" tato hetoḥ | he "rāghava" | "evaṃvidhe" pūrvoktamahākaṭhinaduḥkhadāyini | ata eva "kaṣṭaceṣṭāsahasradāruṇe asmin" anubhūyamāne | "saṃsāra" eva "capalayantram" tasmin | "avahelā" kiṃ mamāyaṃ karotīti anādaraḥ | "na kartavyā" | punaḥ kiṃ kāryam ity | atrāh"āvaśyam" iti | paṇḍitaiḥ "avaśyam idam "ayaṃ saṃsāraḥ | "vicāraṇīyam" | kim ayam | idam iti vicāraviṣayatāṃ nayet || MoT_2,12.16 ||<BR>
<BR>
<BR>
anyat kiṃ karaṇīyam ity | atrāha<BR>
     evaṃ cāvaboddhavyam yathā kilāsti vicārāc chreyo'vāptir iti || Mo_2,12.17 ||<BR>
<BR>
<BR>
"itī"tyantaṃ | ṭīkā | puruṣeṇ"aivaṃ ca boddhavyam" niśceyam | evaṃ kathaṃ | "yathā kila" niścaye | "vicārāt śreyo'vāptiḥ" mokṣaprāptir "astī"ti || MoT_2,12.17 ||<BR>
<BR>
<BR>
nanv ayaṃ vivekaḥ kasyacid asty athavā nety | atrāha<BR>
     anyac ca raghukulendo | yadi naite mahānto munayo maharṣayaś ca viprāś ca rājānaś ca jñānakavacenāvaguṇṭhitaśarīrās tat katham aduḥkhakṣamā api duḥkhamayīṃ tamovṛttipūrvakasaṃsārakadarthanām anubhavantaḥ satatam eva muditamanasas tiṣṭhanti || Mo_2,12.18 ||<BR>
<BR>
<BR>
"tiṣṭhantī"tyantaṃ | ṭīkā | he "raghukulendo" | aham "anyac ca" | "bravīmī"ti śeṣaḥ | "yadi ete" puraḥsthāḥ {#23} | "mahāntaḥ munayaḥ maharṣayaś ca viprāś ca rājānaś ca jñānakavacena" vivekākhyakavacen"āvaguṇṭhitāni" valitāni | "śarīrāṇi" yeṣāṃ te | tādṛśāḥ jñānayuktā iti yāvat | "na" bhavanti | "tat" tadā | ete munyādayaḥ "aduḥkhakṣamāḥ api katham duḥkhamayīṃ" | tathā "tamovṛttipūrvikā" tamovṛttikāraṇā | yā "saṃsārakadarthanā" saṃsārakleśaḥ | tām "anubhavantaḥ" | "satatam eva" na tu abhimataprāptyā kadācid eva | "muditamanasaḥ tiṣṭhanti" | ataḥ asty evaiṣāṃ {#24} viveka iti bhāvaḥ || MoT_2,12.18 ||<BR>
<BR>
<BR>
***NOTES:<BR>
#23 &deg;ra[ḥ]&deg;<BR>
#24 ev&lt;e&gt;[ai]ṣāṃ<BR>
--------------------------------------------------------------<BR>
<BR>
<BR>
gadyāṃśayuktena padyenātra hetuṃ kathayati<BR>
     iha hi<BR>
     vikautukā vigatavikalpaviplavā <BR>
     yathā sthitā hariharapadmajādayaḥ  /<BR>
     narottamāḥ samadhigatātmadīpakās<BR>
     tathā sthitā jagati vibuddhabuddhayaḥ  // Mo_2,12.19 //<BR>
padyāntaṃ | ṭīkā | "hi" yasmāt |" iha jagati" | "narottamāḥ" narebhyaḥ samastamanuṣyebhyaḥ teṣāṃ madhye vā "uttamāḥ" śreṣṭhāḥ | tathā "samadhigataḥ" vivekavibhavena samyag anubhūtaḥ | "ātmā" eva paramātmā eva | "dīpaḥ" yaiḥ te | tādṛśāḥ "vibuddhabuddhayaḥ" vivekayuktabuddhayaḥ pūrvoktāḥ munyādayaḥ | "tathā" tiṣṭhanti | tathā katham ity apekṣāyām āha | "vikautukā" iti | "vikautukāḥ" viṣayākāṅkṣārahitāḥ | "ādi"śabdenendrādīnāṃ grahaṇam || MoT_2,12.19 ||<BR>
<BR>
<BR>
phalitaṃ kathayati<BR>
     tathā ca<BR>
     parikṣīṇe mohe galati ca ghane 'jñānajalade<BR>
     parijñāte tattve samadhigata ātmany abhimate  /<BR>
     vicāryāryaiḥ sārdhaṃ galitavapuṣor vai sadasator<BR>
     dhiyā dṛṣṭe tattve ramaṇam aṭanaṃ jāgatam idam  // Mo_2,12.20 //<BR>
padyāntaṃ {#25} | ṭīkā | "tathā ca" sati | "vai" niścaye | "āryaiḥ" sadbhiḥ "sārdham" | "vicārya" saṃsāram ātmatattvaṃ ca vicārya | "mohe" ajñānakārye sāvadhānatve "pari"galite sati | tataḥ "ghane" nibiḍe | "ajñānajalade" ajñānam eva ca | "galati" sati | tataḥ "sadasatoḥ" sadasadbuddhiviṣayībhūtayoḥ arthayoḥ | sadasadbuddhiparigalanena "galitavapuṣoḥ" satoḥ | tataḥ "abhimate" paramopādeye | "ātmani tattve" jīvākhye tattve | "parijñāte" dehādivyatiriktatayā samyak niścite sati | na kevalaṃ parijñāte kiṃ tu "samadhigate" dehādityāgena svātmatayā samyag anubhūte sati | tataḥ "tattve" jīvādisākṣitayā sthite śuddhacinmātratattve | "dhiyā" galanonmukhayā buddhyā | "dṛṣṭe" jīvasattāpradatvena dṛṣṭe sati | "idam" kriyamāṇam | "jāgataṃ" jagatsaṃbandhi | "aṭanam" śarīrayātrānimittaṃ vyavaharaṇam | "ramaṇam" krīḍā bhavati | padārthaniṣṭabhāvābhāvakṛtaharṣaśokasparśakāritvābhāvād iti bhāvaḥ || MoT_2,12.20 ||<BR>
<BR>
<BR>
***NOTES:<BR>
#25 &deg;dy&lt;a&gt;[ā]&deg;<BR>
--------------------------------------------------------------<BR>
<BR>
<BR>
anyac ca kathayāmīty āha<BR>
     anyac ca rāghava<BR>
     prasanne cittattve hṛdi savibhave valgati pare<BR>
     samābhogībhūtāsv akhilakalanādṛṣṭiṣu puraḥ  /<BR>
     śamaṃ yāntīṣv antaḥkaraṇaghaṭanāsv āhitarasaṃ <BR>
     dhiyā dṛṣṭe tattve ramaṇam aṭanaṃ jāgatam idam  // Mo_2,12.21 //<BR>
padyāntaṃ | ṭīkā | he "rāghavā"ham "anyac ca" bravīmi | kiṃ bravīṣīty | atrāha | "prasanne" iti | "pare" uttīrṇe | "cittattve" śuddhacinmātrākhye tattve | "prasanne" svaprakāśanaparatayā prasādonmukhe sati | ata eva tasmin pare cittattve "savibhave" śaktisahite | "hṛdi" sattvabhāvena sthite | "hṛdi valgati" {#26} sphurati sati | vimarśaviṣayatām āyāte satīti yāvat | tataḥ "akhilakalanādṛṣṭiṣu" {#27} samastajīvādikalanārūpāsu dṛṣṭiṣu | "samābhogībhūtāsu" satīṣu | vyāpakacinmātrasvarūpatāsādanena vistārarahitāsv api vistārayuktāsu saṃpannāsu satīṣu | tataḥ "antaḥkaraṇaghaṭanāsu" antaḥkaraṇaracanāsu | "āhitarasaṃ" svecchayā | "śamaṃ" cinmātrasvarūpe layaṃ | "puraḥ" agre "yāntīṣu" | tataś ca "dhiyā" galanonmukhayā buddhyā | "tattve" śuddhacinmātrākhye tattve | "dṛṣṭe" ātmatayānubhūte sati | "idaṃ jāgatam aṭanaṃ ramaṇaṃ" bhavati || MoT_2,12.21 ||<BR>
<BR>
<BR>
***NOTES:<BR>
#26 val&lt;ā&gt;[ga]t*i*<BR>
#27 &deg;ṣṭi(ra)ṣu<BR>
--------------------------------------------------------------<BR>
<BR>
<BR>
punar api pūrvābhiprāyeṇaivāha<BR>
     anyac ca<BR>
     rathaḥ sphāro dehas turagaracanā cendriyagatiḥ<BR>
     parispando vātād aham akalitānantaviṣamaḥ | /     paro vārvā dehī jagati viharāmīty anaghayā<BR>
     dhiyā dṛṣṭe tattve ramaṇam aṭanaṃ jāgatam idaṃ  // Mo_2,12.22 //<BR>
sargāntaślokaṃ tāvat | ṭīkā | "dehaḥ" sthūladehaḥ | "sphāraḥ" sarvatra sphuraṇaśīlaḥ | "rathaḥ" bhavati | "indriyagatiḥ" indriyaracanā "turagaracanā" bhavati | heyopādeyarūpādiprāptiparihārārthaṃ darśanādidvāreṇa deharathacālakatvāt | "parispandaḥ" {#28} "turagaracanā"bhūtānāṃ indriyagatīnāṃ ceṣṭā dehaṃ prati preraṇasāmarthyaṃ "vātāt" bhavati | vātena hi indriyāṇi darśanādikriyābhāñji santi dehaṃ cālayanti | "vā" pakṣāntare | "dehī" dehābhimānī jīvaḥ | "arvā" turagaḥ bhavati | paryantataḥ {#29} tasyaiva dehacālakatvāt {#30} | puraḥ dehādibhyaḥ uttīrṇaśuddhacinmātrarūpaḥ "aham jagati viharāmi" vihāraṃ karomi | "ahaṃ" kathaṃbhūtaḥ | "akalitāni" svātmatvaniścayena duḥkhadatvenāniścitāni | "anantāni viṣamāni" sukhaduḥkharūpāḥ saṃkaṭāḥ yena | tādṛśaḥ | rājā hi rathādibhyaḥ paraḥ san akalitānantanimnonnataś ca bhavati | "iti" anena niścayena | "anaghayā" svasmin baddhatvajñānādidoṣarahitayā | "dhiyā" galanonmukhayā buddhyā | "tattve" proktasvarūpe tattve | "dṛṣṭe" sati | "idam jāgatam aṭanaṃ ramaṇaṃ" bhavati | iti śivam || MoT_2,12.22 ||<BR>
<BR>
<BR>
***NOTES:<BR>
#28 &deg;s&lt;ph&gt;[p]a&deg;<BR>
#29 &deg;ta(bhū)taḥ<BR>
#30 deh(ā)a&deg;<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe dvādaśaḥ sargaḥ || 2,12 ||<BR>
<BR>
<BR>
************************************************************************<BR>
<BR>
oṃ pūrvoktāṃ dṛṣṭim anūdya tadavaṣṭaṃbhena subuddhīnāṃ vicaraṇaṃ kathayati<BR>
     etāṃ dṛṣṭim avaṣṭabhya puṣṭātmānaḥ subuddhayaḥ  /<BR>
     vicaranty asamunnaddhā {#1} mahānto 'bhyuditā iva  // Mo_2,13.1 //<BR>
"etāṃ" pūrvasargoktām {#2} | "avaṣṭabhya" satataṃ vimarṣaviṣayaṃ kṛtvā | "puṣṭātmānaḥ" | "puṣṭaḥ" atyantābhivyaktiyogyatāṃ gataḥ | "ātmā" śuddhacinmātrākhya ātmā yeṣāṃ te | tādṛśāḥ "asamunnaddhāḥ" darparahitāḥ | "abhyuditāḥ iva" prāptarājyā {#3} iva || MoT_2,13.1 ||<BR>
<BR>
<BR>
***NOTES:<BR>
#1 (ā)asam&deg;<BR>
#2 *etāṃ* pū[r]va&deg;<BR>
#3 *prāpta*&deg;<BR>
--------------------------------------------------------------<BR>
<BR>
<BR>
     na śocanti na yācante na vāñchanti śubhāśubham  /<BR>
     sarvam eva ca kurvanti kurvanti na ca kiṃcana  // Mo_2,13.2 //<BR>
"sarvam eva" pravāhāgataṃ sarvam eva | "kurvanti" kartavyam iti niścayena "kurvanti" | "kiṃcana na kurvanti" svasmin kartṛtvābhimānābhāvāt || MoT_2,13.2 ||<BR>
<BR>
<BR>
     svastham evāvatiṣṭhanti svasthaṃ kurvanti yānti ca  /<BR>
     heyopādeyatāpakṣarahitāḥ svātmani sthitāḥ  // Mo_2,13.3 //<BR>
"svastham" ity ubhayatra kriyāviśeṣaṇaṃ niścitam ity arthaḥ | "heyopādeyatāpakṣarahitāḥ" upekṣāpakṣe sthitā ity arthaḥ || MoT_2,13.3 ||<BR>
<BR>
<BR>
     āyānti ca na cāyānti vanaṃ yānti na yānti ca  /<BR>
     na kurvanty api kurvanti na vadanti vadanti ca  // Mo_2,13.4 //<BR>
atra sarvatrāpi kriyākaraṇaṃ jīvanmuktatayāśritadehādidvāreṇa jñeyam | akaraṇaṃ tv aśuddhacinmātratvadvāreṇety alam || MoT_2,13.4 ||<BR>
<BR>
<BR>
     ye kecana samārambhā yāś ca kāścana dṛṣṭayaḥ  /<BR>
     heyādeyadṛśo yās tāḥ kṣīyante 'dhigate pade  // Mo_2,13.5 //<BR>
"kṣīyante" līyante | parapadarūpatayaiva {#4} sphuranti iti yāvat || MoT_2,13.5 ||<BR>
<BR>
***NOTES:<BR>
#4 &deg;rū&lt;ṣ&gt;[p]a&deg;<BR>
--------------------------------------------------------------<BR>
<BR>
<BR>
     parityaktasamastehaṃ mano madhuravṛttimat  /<BR>
     sarvataḥ sukham abhyeti candrabimba iva sthitam  // Mo_2,13.6 //<BR>
"madhuravṛttimat" maitrīyuktam || MoT_2,13.6 ||<BR>
<BR>
<BR>
     api nirmananārambham apy astākhilakautukam  /<BR>
     ātmany eva na māty antar indāv iva rasāyanam  // Mo_2,13.7 //<BR>
"ātmany eva na māti" na prabhavati | atyantānandamayatvād iti bhāvaḥ | "mananārambha"rahitasya "kautukarahitasya" ca ānandena sv"ātmani" amānaṃ na yuktam iti lokaprasiddhir "api"śabdābhiprāyaḥ | rasāyanam amṛtam || MoT_2,13.7 ||<BR>
<BR>
<BR>
     na karotīndrajālāni nānudhāvati vāsanām  /<BR>
     bālacāpalam utsṛjya pūrṇam eva virājate  // Mo_2,13.8 //<BR>
"indrajālāni" mantrādiprabhāvena siddhāni ākāśagamanādīni | "vāsanām nānudhāvati" api tu tato nivṛttim eva karoti | bālavat cāpalam "bālacāpalam utsṛjya" | "pūrṇam" tṛptisahitaṃ yathā bhavati | tathā "virājate" || MoT_2,13.8 ||<BR>
<BR>
ātmatattvāvalokanasyaiva pūrvoktāsu vṛttiṣu kāraṇatvaṃ gadyena kathayati<BR>
     evaṃvidhā hi vṛttaya ātmatattvāvalokanāl labhyante | nānyatas | tasmād vicāreṇātmaivānveṣṭavya upāsanīyo jñātavyo yāvajjīvaṃ puruṣena netarad iti  // MoT_2,13.9 //<BR>
"itī"tyantaṃ | ṭīkā | "hi" yasmāt | "evaṃvidhāḥ" pūrvoktāḥ | vṛttayaḥ vyāpārāḥ | "ātmatattvasya" paramātmasvarūpasya | yad "avalokanaṃ" | tasmād eva | "puruṣeṇa labhyante" | "nānyataḥ" | "tasmād puruṣeṇa yāvajjīvaṃ vicāreṇātmaivānveṣṭavyaḥ" | kiṃrūpo 'sāv iti vimarśanīyaḥ | tataḥ "upāsanīyaḥ" | upāsanaṃ cātra avicchinnapravāheṇānusandhānaviṣayīkaraṇam eva jñeyam | tataḥ "jñātavyaḥ" | sthūladehādivyatirekena sthūladehavat niḥsaṃśayam ātmatattvena jñātavyaḥ | "itarat" sthūladehādi | "na" jñātavyam | "iti"śabdaḥ gadyasamāptau || MoT_2,13.9 ||<BR>
<BR>
<BR>
nanv ātmāvalokanaṃ kartavyatvena tvayā pratipāditaṃ | tadavalokanaṃ kathaṃ setsyatīty | atra padyenāha<BR>
     svānubhūteḥ suśāstrasya guroś caivaikavākyatā  /<BR>
     yatrābhyāsena tenātmā santatenāvalokyate  // Mo_2,13.10 // <BR>
"svā" nijā | yā "anubhūtiḥ" | tasyāḥ | "suśāstrasya" śobhanaśāstrasya | "guroḥ" sadguroś | "ca" iti trayasya | "yatra" yasmin abhyāse | "ekavākyatā"  arthāt melanaṃ syāt | "santatenā"vicchinnena | "tenābhyāsena" karaṇena | puruṣeṇa kartrā | "ātmāvalokyate" || MoT_2,13.10 ||<BR>
<BR>
<BR>
     avahelitaśāstrārthair avajñātamahājanaiḥ {#5}  /<BR>
     kaṣṭām {#6} apy āpadaṃ prāpto na mūḍhaiḥ samatām iyāt  // Mo_2,13.11 // <BR>
svasthas tu katham "iyād" ity "api"śabdābhiprāyaḥ || MoT_2,13.11 ||<BR>
<BR>
<BR>
***NOTES:<BR>
#5 &deg;ma&lt;n&gt;*h*ā&deg;<BR>
#6 kaṣṭ&lt;a&gt;[ā]m<BR>
--------------------------------------------------------------<BR>
<BR>
<BR>
etatprasaṅgena maurkhyaṃ nindati<BR>
     na vyādhir na viṣaṃ nāpat tathā nāmāsti bhūtale  /<BR>
     khedāya svaśarīrasthaṃ maurkhyam eva yathā nṛṇām  // Mo_2,13.12 // <BR>
spaṣṭam || MoT_2,13.12 ||<BR>
<BR>
<BR>
     kiṃcitsaṃskṛtabuddhīnāṃ śravyaṃ śāstram idaṃ yathā  /<BR>
     maurkhyāpahaṃ tathā śāstram anyad asti na kiṃcana  // Mo_2,13.13 // <BR>
"kiṃcitsaṃskṛtabuddhīnām" padapadārthajñānām ity arthaḥ | "śravyam" śravaṇārham | "idaṃ" mokṣopāyākhyam | "maurkhyāpahaṃ" maurkhyam upahantīti "maurkhyāpaham" || MoT_2,13.13 ||<BR>
<BR>
<BR>
     idaṃ śravyaṃ sukhakaraṃ kathādṛṣṭāntasundaram  /<BR>
     aviruddham aśeṣeṇa śāstravākyārthabandhunā  // Mo_2,13.14 // <BR>
kathābhiḥ vakṣyamāṇāḥ dṛṣṭāntāḥ "kathādṛṣṭāntāḥ" | taiḥ "sundaram" | "śāstravākyānāṃ" yaḥ "arthaḥ" | sa eva "bandhuḥ" | tena "aviruddham" | śāstrārthānusārīty arthaḥ || MoT_2,13.14 ||<BR>
<BR>
<BR>
     āpado yā duruttārā yāś ca tucchāḥ kuyonayaḥ  /<BR>
     tās tā maurkhyāt prasūyante khadirāt kaṇṭhakā iva  // Mo_2,13.15 // <BR>
spaṣṭam || MoT_2,13.15 ||<BR>
<BR>
<BR>
     varaṃ śarāvahastasya caṇḍālāgāravīthiṣu  /<BR>
     bhikṣārtham aṭanaṃ rāma na maurkhyahatajīvitam  // Mo_2,13.16 // <BR>
"aṭanaṃ" bhramaṇam || MoT_2,13.16 ||<BR>
<BR>
<BR>
     imam ālokam āsādya mokṣopāyamayaṃ janaḥ  /<BR>
     andhatām eti na punaḥ kaścin mohatamasy api  // Mo_2,13.17 // <BR>
"ālokam" paratattvaprakāśakatvāt ālokasvarūpam || MoT_2,13.17 ||<BR>
<BR>
<BR>
     tāvan nayati saṃkocaṃ tṛṣṇā śyāmā narāmbujam  /<BR>
     yāvad vivekasūryasya noditā vimalā prabhā  // Mo_2,13.18 // <BR>
spaṣṭam || MoT_2,13.18 ||<BR>
<BR>
<BR>
     saṃsāraduḥkhamokṣārthaṃ mādṛśaiḥ saha bandhubhiḥ  /<BR>
     svarūpam ātmano jñātvā guruśāstrapramāṇataḥ  // Mo_2,13.19 // <BR>
"mādṛśaiḥ" sādhubhir ity arthaḥ | guruśāstrākhyaṃ yat "pramāṇaṃ" pramākaraṇaṃ | tasmāt "guruśāstrapramāṇataḥ" | "jñātve"ty asyānantaraṃ stheyam iti śeṣaḥ {#7 } || MoT_2,13.19 ||<BR>
<BR>
<BR>
***NOTES:<BR>
#7 *jñātvety ... śeṣaḥ*<BR>
--------------------------------------------------------------<BR>
<BR>
<BR>
     jīvanmuktāś carantīha yathā hariharādayaḥ  /<BR>
     yathā brahmarṣayaś cānye tathā vihara rāghava  // Mo_2,13.20 // <BR>
"vihara" harṣāmarṣarahitatvena krīḍāṃ kuru || MoT_2,13.20 ||<BR>
<BR>
<BR>
     anantānīha duḥkhāni sukhaṃ kṣaṇalavopamam  /<BR>
     nātaḥ sukheṣu badhnīyād dṛṣṭiṃ duḥkhānubandhiṣu  // Mo_2,13.21 // <BR>
"duḥkhānubandhiṣu" duḥkhānuviddheṣu || MoT_2,13.21 ||<BR>
<BR>
<BR>
punaḥ kiṃ kāryam ity | atrāha<BR>
     yad anantam anāyāsaṃ tat padaṃ sārasiddhaye  /<BR>
     sādhanīyaṃ prayatnena puruṣeṇa vijānatā  // Mo_2,13.22 // <BR>
"anantam" trividhaparicchedarahitam | "anāyāsaṃ" āyāsasādhyatvābhāvāt | "sārasiddhaye" paramapuruṣārthasiddhaye | "sādhanīyaṃ" svopalabdhiviṣayatāṃ neyam | "vijānatā" kiṃcinmātrajñānayuktena mūrkhasyātrānadhikaratvāt || MoT_2,13.22 ||<BR>
<BR>
<BR>
     ta eva puruṣārthasya bhājanaṃ puruṣottamāḥ  /<BR>
     anuttamapadālambi mano yeṣāṃ gatajvaram  // Mo_2,13.23 // <BR>
avidyamāna uttamaḥ yasmāt tat "anuttamam" niratiśayam iti yāvat | tādṛśaṃ yat "padam" | tat "ālambate" iti tādṛśam || MoT_2,13.23 ||<BR>
<BR>
<BR>
     saṃbhogāśanamātreṣu rājyādiṣu sukheṣu ye  /<BR>
     saṃtuṣṭā duṣṭamanaso viddhi tān andhadundubhān  // Mo_2,13.24 // <BR>
"andhadundubhān" {#8} andharājilān | asamyag darśitvād ity arthaḥ || MoT_2,13.24 ||<BR>
<BR>
<BR>
***NOTES:<BR>
#8 (ṭheṣu duranteṣu) andha(taṃ)du&deg;<BR>
--------------------------------------------------------------<BR>
<BR>
<BR>
     ye śaṭheṣu duranteṣu duṣkṛtārambhaśāliṣu  /<BR>
     dviṣatsu mitrarūpeṣu bhaktā vai bhogabhogiṣu  // Mo_2,13.25 // <BR>
     te yānti durgamād durgaṃ duḥkhād duḥkhaṃ bhayād bhayam  /<BR>
     narakān narakaṃ mūḍhā mohamantharabuddhayaḥ  // Mo_2,13.26 // <BR>
"mitrarūpeṣu dviṣatsu" ā mukhe sukhakāritvāt "mohamantharā" mohanirbharā | "buddhiḥ" yeṣāṃ te | tādṛśāḥ || MoT_2,13.25-26 ||<BR>
<BR>
<BR>
     parasparavināśotke śreyasyau na kadācana  /<BR>
     sukhaduḥkhadaśe rāma taḍitprasarabhaṅgure  // Mo_2,13.27 // <BR>
spaṣṭam || MoT_2,13.27 ||<BR>
<BR>
<BR>
     ye viraktā mahātmānaḥ suviviktā bhavādṛśaḥ  /<BR>
     puruṣān viddhi tān vandyān bhogamokṣaikabhāginaḥ  // Mo_2,13.28 // <BR>
"bhogabhāktvaṃ" caiṣāṃ pravāhagatam eva jñeyaṃ | na yatnasādhitam || MoT_2,13.28 ||<BR>
<BR>
<BR>
     vivekaṃ param āśritya vairāgyābhyāsayogataḥ {#9}  /<BR>
     saṃsārasaritaṃ ghorām imām āpadam uttaret  // Mo_2,13.29 // <BR>
"abhyāsaḥ" sacchāstrābhyāsaḥ | "āpadam" āpadrūpām || MoT_2,13.29 ||<BR>
<BR>
<BR>
***NOTES:<BR>
#9 &deg;ābhy*ā*sa&deg;<BR>
--------------------------------------------------------------<BR>
<BR>
     na suptavyaṃ tu saṃsāramāyāsv iha hi jānatā  /<BR>
     viṣamūrcchanasaṃmohadāyinīṣu vivekinā  // Mo_2,13.30 // <BR>
"na suptavyam" avahelā na kartavyā || MoT_2,13.30 ||<BR>
<BR>
<BR>
     saṃsāram imam āsādya yas tiṣṭhaty avahelayā  /<BR>
     jvalitasya gṛhasyoccaiḥ śete tārṇasya so 'ntare  // Mo_2,13.31 // <BR>
"tārṇasya" tṛṇanirmitasya || MoT_2,13.31 ||<BR>
<BR>
<BR>
     yat prāpya na nivartante yad āsādya na śocyate  /<BR>
     tat padaṃ śemuṣīlabhyam asty evātra na saṃśayaḥ  // Mo_2,13.32 // <BR>
"śemuṣīlabhyam eva" buddhilabhyam eva | na tu bāhyayatnalabhyam || MoT_2,13.32 ||<BR>
<BR>
<BR>
nanu yadi tat padaṃ nāsti tat kiṃ śemuṣyā labhyate ity | atrāha<BR>
     nāsti cet tad vicāreṇa doṣaḥ ko bhavatāṃ bhavet  /<BR>
     asti cet tat samuttīrṇā bhaviṣyatha bhavārṇavāt  // Mo_2,13.33 // <BR>
spaṣṭam || MoT_2,13.33 ||<BR>
<BR>
<BR>
     pravṛttiḥ puruṣasyeha mokṣopāyavicāraṇe  /<BR>
     yadā bhavaty āśu tadā mokṣabhāgī sa ucyate  // Mo_2,13.34 // <BR>
spaṣṭam || MoT_2,13.34 ||<BR>
<BR>
<BR>
     anapāyi nirāśaṅkaṃ svāsthyaṃ vigatavibhramam  /<BR>
     na vinā kevalībhāvaṃ vidyate bhuvanatraye  // Mo_2,13.35 // <BR>
"svāsthyam" svasthatā | "kevalībhāvaṃ vinā" advitīyatāṃ vinā || MoT_2,13.35 ||<BR>
<BR>
<BR>
     tatprāptāv uttamaprāptau na kleśa upayujyate  /<BR>
     na mitrāṇy upakurvanti na dhanāni na bāndhavāḥ  // Mo_2,13.36 // <BR>
"tatprāptau" kevalībhāvaprāptau | "kleśaḥ" śārīrikaḥ kleśaḥ || MoT_2,13.36 ||<BR>
<BR>
<BR>
     na hastapādacalanaṃ na deśāntarasaṃgamaḥ  /<BR>
     kleśātiśayasādhyo vā na tīrthāyatanāśrayaḥ  // Mo_2,13.37 // <BR>
asminn arthe "hastapādā"di"calanaṃ na" bhavati | "deśāntarasaṃgamaḥ" ca "na" bhavati | ayam arthaḥ "kleśātiśayasādhyaḥ na" bhavati | "tīrthāyatanāśrayaḥ" {#10} ca "na" bhavati || MoT_2,13.37 ||<BR>
<BR>
<BR>
***NOTES:<BR>
#10 &deg;y(e)a*ḥ*<BR>
--------------------------------------------------------------<BR>
<BR>
<BR>
     puruṣārthaikasādhyena vāsanaikārthakarmaṇā  /<BR>
     kevalaṃ tan manomātrajayenāsādyate padam  // Mo_2,13.38 // <BR>
puruṣeṇa "tat" kevalībhāvākhyaṃ "padam" | "evalam manomātrajayena āsādyate" prāpyate | "manomātrajayena" kathaṃbhūtena | "puruṣārthena" pauruṣeṇa | "ekam" kevalaṃ "sādhyena" | punaḥ kathaṃbhūtena  "vāsanaikārthakarmaṇā" | "vāsanā" bhāvanā | sā eva "ekārthaḥ" | tasya "karmaṇā" | bhāvanāmātrasādhyenety arthaḥ || MoT_2,13.38 ||<BR>
<BR>
<BR>
     vivekamātrasādhyaṃ tadvicāraikāntaniścayam  /<BR>
     tyajatā duḥkhajālāni nareṇa tad avāpyate  // Mo_2,13.39 // <BR>
"tadvicāreṇa" tadviṣayeṇa vivekena | "ekaṃ" kevalaṃ | "niścayaḥ" yasya | tam | vicāraniśceyam ity arthaḥ | "tat" kevalībhāvākhyaṃ padam || MoT_2,13.39 ||<BR>
<BR>
<BR>
     sukhasevyāsanasthena tadvicāravatā svayam  /<BR>
     na śocyate padaṃ prāpya na ca bhūyo 'bhijāyate  // Mo_2,13.40 // <BR>
"tadvicāravatā" kevalībhāvavicārayuktena | tat "padaṃ" kevalībhāvākhyaṃ padam || MoT_2,13.40 ||<BR>
<BR>
<BR>
     tat samastasukhāsārasīmāntaṃ sādhavo viduḥ  /<BR>
     tad anuttamaniṣṣyandaṃ param āhū rasāyanam  // Mo_2,13.41 // <BR>
spaṣṭam || MoT_2,13.41 ||<BR>
<BR>
<BR>
     kṣayitvāt sarvabhāvānāṃ svargamānuṣyayor dvayoḥ  /<BR>
     sukhaṃ nāsty eva salilaṃ mṛgatṛṣṇāsv ivaitayoḥ  // Mo_2,13.42 // <BR>
"svargamānuṣyayoḥ" svarlokamanuṣyalokayoḥ || MoT_2,13.42 ||<BR>
<BR>
<BR>
     ato manojayaś cintyaḥ śamasaṃtoṣasādhanaḥ  /<BR>
     anantaśamasaṃbhogas tasmād ānanda āpyate  // Mo_2,13.43 // <BR>
"ataḥ" kāraṇāt | puruṣeṇa "manojayaḥ cintyaḥ" | kathaṃbhūtaḥ | "śamasaṃtoṣau sādhanaṃ" yasya | tādṛśaḥ puruṣaḥ | "tasmāt" manojayāt | "anantaśamasya saṃbhogaḥ" camatkāraḥ | śamāsvādarūpaḥ iti yāvat | "ānandaḥ āpyate" prāpyate || MoT_2,13.43 || <BR>
     jīvatā gacchatā caiva bhramatā patatā tathā  /<BR>
     rakṣasā dānavenāpi devena puruṣeṇa vā  // Mo_2,13.44 // <BR>
     manaḥpraśamanodbhūtaṃ tat prāpya paramaṃ sukhaṃ  /<BR>
     vikāsiśamapuṣpasya vivekoccataroḥ {#11} phalam  // Mo_2,13.45 // <BR>
     vyavahārapareṇāpi kāryavṛndam acinvatā  /<BR>
     bhānunevāmbarasthena nojjhyate na ca vāñchyate  // Mo_2,13.46 // <BR>
"jīvatā gacchatā bhramatā" | atha {#12} "patatā" | upalakṣaṇaṃ caitat | sarvāḥ kriyāḥ {#13} kurvateti yāvat | "rakṣasā dānavenāpi devena puruṣeṇa vā manaḥpraśamanodbhūtaṃ" tathā "vikāsiśamapuṣpasya" {#14} "vivekoccataroḥ" {#15} phalam | tat paramaṃ sukham nirvāṇākhyaṃ sukhaṃ | "prāpyāmbarasthena bhānunā iva nojjhyate na ca vāñchyate" sūryavat upekṣām eva sarvatra kriyate ity arthaḥ | rakṣaḥprabhṛtinā kathaṃbhūtena | "vyavahārapareṇāpi kāryavṛndam" kāryasamūham | "acinvatā" nāhaṃkarteti niścayāt svakṛtatvenānanubhavatā || MoT_2,13.44-46 ||<BR>
<BR>
<BR>
***NOTES:<BR>
#11 &deg;o&lt;ś&gt;[c]ca&deg;<BR>
#12 atha&lt;ṃ&gt;<BR>
#13 &deg;yā*ḥ*<BR>
#14 &deg;kās*i*śa&deg;<BR>
#15 &deg;o&lt;ś&gt;[c]ca&deg;<BR>
--------------------------------------------------------------<BR>
<BR>
<BR>
     manaḥ praśāntam atyacchaṃ viśrāntaṃ gatavibhramam  /<BR>
     anīhaṃ vigatābhīṣṭaṃ nābhivāñchati nojjhati  // Mo_2,13.47 // <BR>
"anīham" vikalpākhyaceṣṭārahitam | "vigatābhīṣṭam" abhīṣṭam idam iti niścayarahitam | pravāhāgatam upekṣayā eva karotīti bhāvaḥ || MoT_2,13.47 ||<BR>
<BR>
pūrvataraṃ prakṛtānāṃ {#16} śamādidvārapālānāṃ nirṇayaṃ prastauti<BR>
     mokṣadvāre dvārapālān imāñ śṛṇu yathākramam  /<BR>
     yeṣām ekatamāsaktyā mokṣadvāre praviśyate  // Mo_2,13.48 // <BR>
"ekatamāsaktyā" {#17} ekatamāsevanena || MoT_2,13.48 ||<BR>
<BR>
***NOTES:<BR>
#16 &deg;tā*nāṃ*<BR>
#17 e(ai)ka&deg;<BR>
--------------------------------------------------------------<BR>
<BR>
<BR>
tatrāpi prathamoddiṣṭaṃ śamaṃ nirūpayati<BR>
     duḥkhadoṣadaśā dīrghā saṃsāramarumaṇḍalī  /<BR>
     jantoḥ śītalatām eti śītalena śamāmbunā  // Mo_2,13.49 // <BR>
duḥkhadoṣarūpā daśā yasyāṃ sā "duḥkhadoṣadaśā" || MoT_2,13.49 ||<BR>
<BR>
<BR>
     śamenāsādyate śreyaḥ śamo hi paramaṃ padam  /<BR>
     śamaḥ śivaṃ śamaḥ śāntiḥ śamo bhrāntinivāraṇam  // Mo_2,13.50 // <BR>
"paramaṃ padam" cinmātrākhyam utkṛṣṭaṃ sthānam || MoT_2,13.50 ||<BR>
<BR>
     puṃsaḥ praśamatṛptasya śītalācchatarātmanaḥ  /<BR>
     śamatoṣitacittasya śatrur apy eti mitratām  // Mo_2,13.51 // <BR>
dveṣeṇaiva hi śatruḥ śatruḥ bhavati | sa ca tasya nāstīti tasya "śatruḥ mitratām etī"ti bhāvaḥ || MoT_2,13.51 ||<BR>
<BR>
<BR>
     śamacandramasā yeṣām {#18} āśayaḥ samalaṃkṛtaḥ  /<BR>
     kṣīrābdhīnām ivodeti teṣāṃ paramaśuddhatā  // Mo_2,13.52 // <BR>
"paramaśuddhatā" vāsanākhyamalarāhityam || MoT_2,13.52 ||<BR>
<BR>
<BR>
***NOTES:<BR>
#18 &deg;ṣā&lt;ṃ&gt;m<BR>
--------------------------------------------------------------<BR>
<BR>
<BR>
     hṛtkuśeśayakośeṣu yeṣāṃ śamakuśeśayam {#19}  /<BR>
     satāṃ vikasitaṃ {#20} te hi dvihṛtpadmāḥ samā hareḥ  // Mo_2,13.53 // <BR>
"harer dvihṛtpadmatvaṃ" nābhisthasya padmasya sthitatvāj jñeyam || MoT_2,13.53 ||<BR>
<BR>
<BR>
***NOTES:<BR>
#19 &deg;ku&lt;l&gt;[ś]eśa&deg;<BR>
#20 &deg;k(ā)asi&deg;<BR>
--------------------------------------------------------------<BR>
<BR>
<BR>
     śamaśrīḥ śobhate yeṣāṃ mukhendāv akalaṅkite  /<BR>
     te 'mī kulendavo vandyāḥ saundaryavijitendavaḥ  // Mo_2,13.54 // <BR>
"akalaṅkitatvam" evātra indujaye hetuḥ || MoT_2,13.54 ||<BR>
<BR>
<BR>
     trailokyodaravartinyo nānandāya tathā śriyaḥ  /<BR>
     sāmrājyasaṃpatpratimā yathā śamavibhūtayaḥ  // Mo_2,13.55 // <BR>
spaṣṭam || MoT_2,13.55 ||<BR>
<BR>
<BR>
     yāni duḥkhāni yās tṛṣṇā duḥsahā ye durādhayaḥ  /<BR>
      tat sarvaṃ śāntacetassu tamo 'rkeṣv iva naśyati  // Mo_2,13.56 // <BR>
spaṣṭam || MoT_2,13.56 ||<BR>
<BR>
<BR>
     mano hi sarvabhūtānāṃ prasādam anugacchati  /<BR>
     na tathendau yathā śānte jane janitakautukam  // Mo_2,13.57 // <BR>
"prasādam" prasannatām || MoT_2,13.57 ||<BR>
<BR>
<BR>
     śamaśālini sauhārdavati sarveṣu jantuṣu  /<BR>
     sujane paramaṃ tattvaṃ svayam eva prasīdati  // Mo_2,13.58 // <BR>
"paramaṃ tattvam" paramātmatattvaṃ {#21} | "svayam evā"yatnam eva | "prasīdati" svarūpadarśanākhyaṃ prasādaṃ karotīty arthaḥ || MoT_2,13.58 ||<BR>
<BR>
<BR>
***NOTES:<BR>
#21 &deg;tva[ṃ]<BR>
--------------------------------------------------------------<BR>
<BR>
<BR>
     mātarīva paraṃ yānti viṣamāṇi mṛdūni ca  /<BR>
     viśvāsam iha bhūtāni sarvāṇi śamaśālini  // Mo_2,13.59 // <BR>
"viṣamāṇi" hiṃsāni {#22} | "mṛdūni" komalāni || MoT_2,13.59 ||<BR>
<BR>
<BR>
***NOTES:<BR>
#22 &deg;sā&lt;ṇ&gt;[n]i<BR>
--------------------------------------------------------------<BR>
<BR>
<BR>
     na rasāyanapānena na lakṣmyāliṅganena ca  /<BR>
     tathā sukham avāpnoti śamenāntar yathā janaḥ  // Mo_2,13.60 // <BR>
"antaḥ" manasi || MoT_2,13.60 ||<BR>
<BR>
<BR>
     sarvādhivyādhivalitaṃ {#23} krāntaṃ tṛṣṇāvaratrayā  /<BR>
     manaḥ śamāmṛtāsekaiḥ {#24} samāśvāsaya rāghava  // Mo_2,13.61 // <BR>
"samāśvāsaya" śītalaya || MoT_2,13.61 ||<BR>
<BR>
<BR>
***NOTES:<BR>
#23 &deg;vyā&lt;l&gt;[dh]i&deg;<BR>
#24 &deg;kai[ḥ]<BR>
--------------------------------------------------------------<BR>
<BR>
<BR>
     yat karoṣi yad aśnāsi śamaśītalayā dhiyā  /<BR>
     tat te 'tisvadate svādu netarat tāntamānasam  // Mo_2,13.62 // {#25} <BR>
"svadate" rocate | camatkāraṃ karotīti yāvat | "tāntam" mlāniyuktaṃ kṛtaṃ | "mānasaṃ" yena tat || MoT_2,13.62 ||<BR>
<BR>
<BR>
***NOTES:<BR>
#25 Bhagavadgītā 9.27a (Raghavan 1939b).<BR>
--------------------------------------------------------------<BR>
<BR>
<BR>
     śamāmṛtarasāsnātaṃ {#26} mano yām eti nirvṛtim  /<BR>
     chinnāny api tayāṅgāni manye rohanti rāghava  // Mo_2,13.63 // <BR>
"śamāmṛtarasāsnātaṃ manaḥ yāṃ nirvṛtiṃ eti" | he "rāghavā"haṃ "manye" | "tayā" nirvṛtyā | "chinnāny api aṅgāni rohanti" || MoT_2,13.63 ||<BR>
<BR>
<BR>
***NOTES:<BR>
#26 &deg;ras&lt;a&gt;[ā]snā&deg;<BR>
--------------------------------------------------------------<BR>
<BR>
<BR>
     na piśācā na rakṣāṃsi na daityā na ca śatravaḥ  /<BR>
     na ca vyāghrabhujaṅgādyā dviṣanti śamaśālinam  // Mo_2,13.64 // <BR>
spaṣṭam || MoT_2,13.64 ||<BR>
<BR>
<BR>
     susaṃnaddhasamastāṅgaṃ praśamāmṛtavarmaṇā  /<BR>
     vedhayanti na duḥkhāni śarā vajraśilāṃ iva  // Mo_2,13.65 // <BR>
"vedhayanti" tāḍayanti || MoT_2,13.65 ||<BR>
<BR>
<BR>
     na tathā rājate rājā mānyāntaḥpurasaṃsthitaḥ  /<BR>
     samayā svasthayā vṛttyā yathopaśamaśobhitaḥ  // Mo_2,13.66 //<BR>
"vṛttyā" vyāpāreṇa {#27} || MoT_2,13.66 ||<BR>
<BR>
<BR>
***NOTES:<BR>
#27 vy*ā*pā&deg;<BR>
--------------------------------------------------------------<BR>
<BR>
<BR>
     prāṇāt priyataraṃ dṛṣṭvā tuṣṭim eti na tāṃ janaḥ  /<BR>
     yām āyāti janaṃ śāntam {#28} avalokya samāśayam  // Mo_2,13.67 // <BR>
"samāśayam" samacetasam || MoT_2,13.67 ||<BR>
<BR>
<BR>
***NOTES:<BR>
#28 &deg;ta&lt;ṃ&gt;m<BR>
--------------------------------------------------------------<BR>
<BR>
<BR>
     samayā śamaśālinyā vṛttyā yaḥ sādhu vartate  /<BR>
     abhinanditayā loke jīvatīha sa netaraḥ  // Mo_2,13.68 // <BR>
"vartate" tiṣṭhati | "itaraḥ" aśāntaḥ || MoT_2,13.68 ||<BR>
<BR>
<BR>
     anuddhatamanāḥ śāntaḥ sādhu karma karoti yat  /<BR>
     tat sarvam abhinandanti tasyemā bhūtajātayaḥ  // Mo_2,13.69 // <BR>
"abhinandanti" stuvanti || MoT_2,13.69 ||<BR>
<BR>
<BR>
śāntasvarūpanirṇayadvāreṇa śamasvarūpaṃ niścinoti<BR>
     śrutvā spṛṣṭvā ca dṛṣṭvā ca bhuktvā ghrātvā śubhāśubham  /<BR>
     na hṛṣyati glāyati yaḥ sa śānta iti kathyate  // Mo_2,13.70 // <BR>
upekṣā eva śāntir iti bhāvaḥ || MoT_2,13.70 ||<BR>
<BR>
<BR>
     yaḥ samaḥ sarvabhāveṣu nābhivāñchati nojjhati  /<BR>
     jitvendriyāṇi yatnena sa śānta iti kathyate  // Mo_2,13.71 // <BR>
spaṣṭam || MoT_2,13.71 ||<BR>
<BR>
<BR>
     tuṣārakarabimbācchaṃ mano yasya nirākulam  /<BR>
     maraṇotsavayuddheṣu sa śānta iti kathyate  // Mo_2,13.72 // <BR>
spaṣṭam || MoT_2,13.72 ||<BR>
<BR>
<BR>
     sthito 'pi na sthita iva na hṛṣyati na kupyati  /<BR>
     yaḥ suṣuptamanāḥ svasthaḥ sa śānta iti kathyate  // Mo_2,13.73 // <BR>
"suṣuptamanāḥ" harṣāmarṣānusandhānarahitaḥ {#29} || MoT_2,13.73 ||<BR>
<BR>
<BR>
***NOTES:<BR>
#29 &deg;marṣ&lt;a&gt;[ā]nu&deg;<BR>
--------------------------------------------------------------<BR>
<BR>
<BR>
     amṛtasyandasubhagā yasya sarvajanaṃ prati  /<BR>
     dṛṣṭiḥ prasarati prītā sa śānta iti kathyate  // Mo_2,13.74 // <BR>
spaṣṭam || MoT_2,13.74 ||<BR>
<BR>
<BR>
     spaṣṭāvadātayā buddhyā yathaivāntas tathā bahiḥ  /<BR>
     dṛśyante yasya kāryāṇi sa śānta iti kathyate  // Mo_2,13.75 // <BR>
kapaṭarāhityād iti bhāvaḥ || MoT_2,13.75 ||<BR>
<BR>
<BR>
     apy āpatsu durantāsu kalpānteṣu dahatsv api  /<BR>
     tucchehaṃ na mano yasya sa śānta iti kathyate  // Mo_2,13.76 // <BR>
"tuccheham" tucchopāyaparam || MoT_2,13.76 ||<BR>
<BR>
<BR>
     yo 'ntaḥ śītalatāṃ yāto {#30} yo bhāveṣu na majjati  /<BR>
     vyavahārī na saṃmūḍhaḥ sa śānta iti kathyate  // Mo_2,13.77 // <BR>
"na majjati" rāgodrekeṇāsakto na bhavati | "vyavahārī" vyavahārakārī | "na saṃmūḍhaḥ" na vyavahārarahitaḥ | vyavahārarahitasya hi amajjanaṃ vyavahārābhāvakṛtam eva na śāntikṛtam || MoT_2,13.77 ||<BR>
<BR>
<BR>
***NOTES:<BR>
#30 yā(ṃ)to<BR>
--------------------------------------------------------------<BR>
<BR>
<BR>
     ākāśasadṛśī yasya nityaṃ svavyavahāriṇaḥ  /<BR>
     kalaṅkam eti na matiḥ sa śānta iti kathyate  // Mo_2,13.78 // <BR>
"svaḥ" nijaḥ | "vyavahāraḥ" asyāstīti tādṛśasya || MoT_2,13.78 ||<BR>
<BR>
<BR>
     tapasviṣu bahujñeṣu yājakeṣu nṛpeṣu ca  /<BR>
     balavatsu guṇāḍhyeṣu śamavān eva rājate  // Mo_2,13.79 // <BR>
spaṣṭam || MoT_2,13.79 ||<BR>
<BR>
<BR>
     śamasaṃsaktamanasāṃ mahatāṃ guṇaśālinām  /<BR>
     udeti nirvṛtiś cittāj jyotsneva himarociṣaḥ  // Mo_2,13.80 // <BR>
spaṣṭam || MoT_2,13.80 ||<BR>
<BR>
<BR>
     sīmānto guṇapūgānāṃ pauruṣaikāntabhūṣaṇam  /<BR>
     saṃkaṭeṣv abhayasthānaṃ śamaḥ śrīmān virājate  // Mo_2,13.81 // <BR>
spaṣṭam || MoT_2,13.81 ||<BR>
<BR>
<BR>
sargāntaślokena śamanirūpaṇaṃ samāpayati<BR>
          śamam amṛtam ahāryam āryajuṣṭaṃ<BR>
          param avalambya padaṃ paraṃ prayātāḥ  /<BR>
          raghutanaya yathā mahānubhāvāḥ<BR>
          kramam anupālaya siddhaye tam eva  // Mo_2,13.82 // <BR>
he "raghutanaya" | "mahānubhāvāḥ" puruṣāḥ | "amṛtam" amṛtarūpam | "ahāryam" anāśyam "āryajuṣṭam" |" śamaṃ" pūrvoktasvarūpaṃ śamaṃ "avalambya" | "paraṃ" padaṃ paracitsvarūpam utkṛṣṭaṃ sthānaṃ | yathā "prayātāḥ" | tvam "tam" tathāvidham | "kramam siddhaye anupālaya" | iti śivam || MoT_2,13.82 ||<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe trayodaśaḥ sargaḥ || 2,13 ||<BR>
<BR>
<BR>
************************************************************************<BR>
<BR>
oṃ vivekanirṇayaṃ prastauti<BR>
     śāstrāvabodhāmalayā dhiyā paramapūtayā | /<BR>
     kartavyaḥ kāraṇajñena vicāro 'niśam ātmanaḥ  // Mo_2,14.1 //"<BR>
kāraṇajñena" kiṃ | kena saṃpadyate iti jānatā puruṣeṇa | "dhiyā ātmanaḥ vicāraḥ aniśam kartavyaḥ" || MoT_2,14.1 ||<BR>
<BR>
<BR>
nanu vicāreṇa kiṃ setsyati ity | atrāha<BR>
     vicārāt tīkṣṇatām etya dhīḥ paśyati paraṃ padam  /<BR>
     dīrghasaṃsārarogasya vicāro hi mahauṣadham  // Mo_2,14.2 //<BR>
"param padam" śuddhacinmātrākhyaṃ mahāsthānam || MoT_2,14.2 ||<BR>
<BR>
<BR>
     āpadvanam anantehāparipallavitākṛti {#1}  /<BR>
     vicārakrakacacchinnaṃ naiva bhūyaḥ prarohati  // Mo_2,14.3 //<BR>
"anantāḥ" yāḥ "īhāḥ" ceṣṭāḥ | tābhiḥ {#2} "paripallavitā" puṣṭībhūtā | "ākṛtiḥ" yasya tat || MoT_2,14.3 ||<BR>
<BR>
***NOTES:<BR>
#1 &deg;ti(ḥ)<BR>
#2 &lt;n&gt;[t]ā&deg;<BR>
--------------------------------------------------------------<BR>
<BR>
<BR>
     moheṣu bandhunāśeṣu saṃkaṭeṣu bhrameṣu ca  /<BR>
     sarveṣv eva mahāprājña vicāro hi satāṃ gatiḥ  // Mo_2,14.4 //<BR>
"gatiḥ" śaraṇam || MoT_2,14.4 ||<BR>
<BR>
<BR>
     na vicāraṃ vinā kaścid upāyo 'sti vipacchame  /<BR>
     vicārād aśubhaṃ tyaktvā śubham āyāti dhīḥ satām  // Mo_2,14.5 //<BR>
spaṣṭam || MoT_2,14.5 ||<BR>
<BR>
<BR>
     balaṃ buddhiś ca tejaś ca pratipattiḥ kriyāphalam  /<BR>
     phalanty etāni sarvāṇi vicāreṇaiva dhīmataḥ  // Mo_2,14.6 //<BR>
"pratipattiḥ" jñānam | avivekena tu kṛtāni "etāni" anartham {#3} evotpādayantīti bhāvaḥ || MoT_2,14.6 ||<BR>
<BR>
<BR>
***NOTES:<BR>
#3 &lt;ā&gt;[a]n&deg;<BR>
--------------------------------------------------------------<BR>
<BR>
<BR>
     yuktāyuktamahādīpam abhivāñchitasādhakam  /<BR>
     sphāraṃ vicāram āśritya saṃsārajaladhiṃ taret  // Mo_2,14.7 //<BR>
"yuktāyuktamahādīpaṃ" idaṃ yuktaṃ idaṃ tv ayuktam iti prakāśakam ity arthaḥ | "sphāraṃ" vistīrṇam || MoT_2,14.7 ||<BR>
<BR>
<BR>
     ālūnahṛdayāmbhojaṃ mahāmohamataṅgajam  /<BR>
     vidārayati śuddhātmā vicārodārakesarī  // Mo_2,14.8 //<BR>
"vidārayati" vināśayati || MoT_2,14.8 ||<BR>
<BR>
<BR>
     mūḍhāḥ kālavaśeneha yad gatāḥ paramaṃ padam  /<BR>
     tad vicārapradīpasya vijṛmbhitam anuttamam  // Mo_2,14.9 //<BR>
"kālena" hi "mūḍhā" api śuddhacinmātrākhyaṃ "paramaṃ padaṃ" prāpnuvanti | "vijṛmbhitam" vilasitam | "anuttamam" niratiśayam || MoT_2,14.9 ||<BR>
<BR>
<BR>
     rājyāni saṃpadaḥ sphāro bhogo mokṣaś ca śāśvataḥ  /<BR>
     vicārakalpavṛkṣasya phalāny etāni rāghava {#4}  // Mo_2,14.10 //<BR>
spaṣṭam || MoT_2,14.10 ||<BR>
<BR>
<BR>
***NOTES:<BR>
#4 &deg;va(ḥ)<BR>
--------------------------------------------------------------<BR>
<BR>
<BR>
     yā vivekavilāsinyo matayo mahatām iha  /<BR>
     na tā vipadi majjanti tumbakānīva vāriṇi  // Mo_2,14.11 //<BR>
vivekavilāsaḥ āsām astīti "vivekavilāsinyaḥ" || MoT_2,14.11 ||<BR>
<BR>
<BR>
     vicārodayahāriṇyā dhiyā vyavaharanti ye  /<BR>
     phalānām atyudārāṇāṃ bhājanaṃ hi bhavanti te  // Mo_2,14.12 //<BR>
"vicārodayena hāriṇyā" manoharayā || MoT_2,14.12 ||<BR>
<BR>
<BR>
     mūrkhahṛtkānanasthānām āśāprasararodhinām  /<BR>
     avicārakarañjānāṃ mañjaryo {#5} duḥkharītayaḥ  // Mo_2,14.13 //<BR>
"āśā" mokṣāśā | tasyāḥ yaḥ "prasaraḥ" | taṃ rundhantīti tādṛśānām dik"prasararodhināṃ" ca | "karañjānāṃ" kaṇṭakavṛkṣāṇām | "duḥkharītayaḥ" duḥkharacanāḥ || MoT_2,14.13 ||<BR>
<BR>
<BR>
***NOTES:<BR>
#5 ma[ñ]ja&deg;<BR>
--------------------------------------------------------------<BR>
<BR>
<BR>
     kajjalakṣodamalinā madirāmodadhāriṇī  /<BR>
     avicāramayī nidrā yātu te rāghava kṣayam  // Mo_2,14.14 //<BR>
"kajjalakṣodena" mantrasaṃskṛtena | "kajjalakṣodena malinā" ghanā | kajjalakṣodavat "malinā" cātyantakāluṣyāt | "madirā modaṃ dhārayatī"ti tādṛśī | madirāmodenāpi "nidrā" ghanībhavati | "avicāramayī" avicārasvarūpā tām eva "kṣayaṃ" nayeti bhāvaḥ || MoT_2,14.14 ||<BR>
<BR>
<BR>
     mahāpady api dīrgheṣu sadvicāraparo naraḥ  /<BR>
     na nimajjati moheṣu tejorāśis {#6} tamassv iva  // Mo_2,14.15 //<BR>
"moheṣu" kiṃ karomīty evaṃrūpeṣu || MoT_2,14.15 ||<BR>
<BR>
<BR>
***NOTES:<BR>
#6 &deg;śi&lt;*ḥ*&gt;[s]<BR>
--------------------------------------------------------------<BR>
<BR>
<BR>
     mānase sarasi svacche vicārakamalotkaraḥ  /<BR>
     nūnaṃ vikasito yasya himavān iva bhāti saḥ  // Mo_2,14.16 //<BR>
"mānase sarasi" hṛdayākhye sarasi mānasākhye sarasīti ca || MoT_2,14.16 ||<BR>
<BR>
<BR>
     vicāravikalā yasya matir māndyam upeyuṣaḥ  /<BR>
     tasyodety aśaniś candrān mudhā {#7} yakṣaḥ śiśor iva  // Mo_2,14.17 //<BR>
"vicāravikalā" vicārarahitā | "māndyaṃ" jāḍyaṃ | "candrāt" citsūryapratibimbarūpatvena candratulyāt saṃsārāt | "aśaniḥ" {#8} bhāvābhāvakṛtaharṣāmarṣarūpaṃ vajram āścaryaṃ ca candrād aśaner utpādaḥ || MoT_2,14.17 ||<BR>
<BR>
<BR>
***NOTES:<BR>
#7 &lt;s&gt;[m]u&deg;<BR>
#8 &deg;ni*ḥ*<BR>
--------------------------------------------------------------<BR>
<BR>
<BR>
     duḥkhaṣaṇḍakavalmīkaṃ vipannavalatāmadhuḥ  /<BR>
     rāma dūre parityājyo nirviveko narādhamaḥ  // Mo_2,14.18 //<BR>
"narādhamaḥ" kiṃ | "duḥkhaḥ ṣaṇḍakānāṃ valmīkam" | valmīke hi kaṇṭakaṣaṇḍakāni bhavanti | punaḥ kaḥ | "vipad" eva "navalatā" | tasyāḥ "madhuḥ" vasantaḥ || MoT_2,14.18 ||<BR>
<BR>
<BR>
     ye kecana durārambhā durācārā durādhayaḥ  /<BR>
     avicāreṇa te bhānti vetālās tamasā yathā  // Mo_2,14.19 //<BR>
"durārambhāḥ" kutsitāḥ kāryārambhāḥ || MoT_2,14.19 ||<BR>
<BR>
<BR>
     avicāriṇam ekāntajaraddrumasadharmakam  /<BR>
     akṣamaṃ sādhukāryeṣu dūre kuru raghūdvaha  // Mo_2,14.20 //<BR>
"ekānte" janarahite {#9} deśe | sthitaḥ "jaraddrumaḥ" | tasya "sadharmakam" sadṛśam | "sādhukāryeṣu" cittanirodhādiṣu | phaladānena paropakārarūpeṣu ca śubhakāryeṣu || MoT_2,14.20 ||<BR>
<BR>
<BR>
***NOTES:<BR>
#9 ja&lt;ṃ&gt;na&deg;<BR>
--------------------------------------------------------------<BR>
<BR>
<BR>
     viviktaṃ hi mano jantor āśāvaivaśyavarjitam  /<BR>
     parāṃ nirvṛtim abhyeti pūrṇaś candra ivātmani  // Mo_2,14.21 //<BR>
"viviktam" vivekayuktam | "āśāvaivaśyavarjitam" iti viśeṣaṇadvāreṇa hetuḥ | āśāvaivaśyasyaiva nirvṛtirodhakatvāt || MoT_2,14.21 ||<BR>
<BR>
<BR>
     vivekitoditā dehaṃ sarvaṃ śītalayaty alam  /<BR>
     alaṃkaroti cātyantaṃ jyotsneva bhuvanam navā  // Mo_2,14.22 //<BR>
"navā" śaratkālīnā || MoT_2,14.22 ||<BR>
<BR>
<BR>
     paramārthapatākāyā dhiyo dhavalacāmaram  /<BR>
     vicāro rājate janto rajanyām iva candramāḥ  // Mo_2,14.23 //<BR>
"paramārthasya" śuddhacinmātratattvākhyaparamārthasya | "patākāyāḥ" pradarśakatvasāmānyena cihṇabhūtapatākārūpāyāḥ "dhiyaḥ" {#10} | "dhavalacāmaram" śobhādāyakatvena dhavalacāmararūpam || MoT_2,14.23 ||<BR>
<BR>
<BR>
***NOTES:<BR>
#10 &deg;y(ā)aḥ<BR>
--------------------------------------------------------------<BR>
<BR>
<BR>
     vicāracāravo bhāvā bhāsayanto diśo daśa  /<BR>
     bhānti bhāskaravad bhagnabhūyobhavabhayāmayāḥ  // Mo_2,14.24 //<BR>
"bhāvāḥ" manuṣyādirūpāḥ padārthāḥ | "bhāvāḥ" kathaṃbhūtāḥ | "bhagnāḥ bhūyāṃsi bhavabhayāni" ev"āmayāḥ" yaiḥ te | "bhāskaro" 'pi "daśa diśaḥ" bhāsayati || MoT_2,14.24 ||<BR>
<BR>
<BR>
     bālasya svamanomohakalpitaḥ prāṇahārakaḥ  /<BR>
     rātrau tamasi vetālo vicāreṇa vilīyate  // Mo_2,14.25 //<BR>
spaṣṭam || MoT_2,14.25 ||<BR>
<BR>
<BR>
     sarva eva jagadbhāvā avicāreṇa {#11} cāravaḥ  /<BR>
     avidyamānasadbhāvā {#12} vicāraviśarāravaḥ  // Mo_2,14.26 //<BR>
"sarva eva jagadbhāvāḥ" jagatpadārthāḥ | "avicāreṇa" vicārarāhityena | "cāravaḥ" bhavanti | kathaṃbhūtāḥ | "avidyamānasadbhāvāḥ" | ata eva ca "vicāraviśarāravaś" ca vicārāsahatvāt || MoT_2,14.26 ||<BR>
<BR>
<BR>
***NOTES:<BR>
#11 &deg;r&lt;a&gt;[e]ṇa<BR>
#12 &deg;v&lt;a&gt;[ā]<BR>
--------------------------------------------------------------<BR>
<BR>
<BR>
     puṃso nijamanomohakalpito 'nalpaduḥkhadaḥ  /<BR>
     saṃsāraciravetālo vicāreṇa vilīyate  // Mo_2,14.27 //<BR>
spaṣṭam || MoT_2,14.27 ||<BR>
<BR>
<BR>
     samasvacchaṃ nirābādham anantamananāśrayam  /<BR>
     viddhīmaṃ kevalībhāvaṃ vicāro 'grataroḥ phalam  // Mo_2,14.28 //<BR>
samaṃ ca tat svacchaṃ "samasvacchaṃ" | "nirābādham" kenāpi pramāṇena bādhayitum aśakyam | "anantasyā"paricchinnasya svātmatattvasya | yat "mananam" parāmarśaḥ | tasy"āśrayam" lakṣaṇayā sādhakam || MoT_2,14.28 ||<BR>
<BR>
<BR>
     acalasthitinodāraprakaṭābhogatejasā  /<BR>
     tena niṣkāmatodeti śītatevoditendunā  // Mo_2,14.29 //<BR>
"udāraprakaṭābhogaṃ" udbhaṭaprakaṭavistāraṃ | "tejaḥ" yasya | tādṛśena | "niṣkāmatā" kāmanārāhityam | "uditaś" cāsāv "induḥ" | tena || MoT_2,14.29 ||<BR>
<BR>
<BR>
nanu niṣkāmatayā kiṃ setsyatīty | atrāha<BR>
     cintājvaramahauṣadhyā sādhuś cittaniṣaṇṇayā  /<BR>
     tayottamatvapradayā nābhivāñchati nojjhati  // Mo_2,14.30 //<BR>
"tayā" niṣkāmatayā | "nābhivāñchati nojjhati" sarvatropekṣām eva bhajate ity arthaḥ || MoT_2,14.30 ||<BR>
<BR>
<BR>
punaḥ kiṃ karotīty | atrāha<BR>
     tatsadālambanaṃ cetaḥ sphāram ābhāsam āgatam  /<BR>
     nāstam eti na codeti kham ivātitatāntaram  // Mo_2,14.31 //<BR>
sā niṣkāmatā "sadā ālambanam" āśrayo yasya | tat "tatsadālambanam" | tathā "sphāraṃ" sphuraṇaśīlaṃ | "ābhāsam āgatam" vivekayuktaṃ jātam ity arthaḥ || MoT_2,14.31 ||<BR>
<BR>
<BR>
     na jahāti na cādatte nottāmyati na śāmyati  /<BR>
     kevalaṃ sākṣivat paśyañ {#13} jagad ātmani tiṣṭhati  // Mo_2,14.32 //<BR>
"nottāmyati" na kṣubhyati || MoT_2,14.32 ||<BR>
<BR>
<BR>
***NOTES:<BR>
#13 &deg;śya&lt;ṃ&gt;[ñ]<BR>
--------------------------------------------------------------<BR>
<BR>
<BR>
     na ca śāmyati nāpy antar nāpi bāhye 'vatiṣṭhati  /<BR>
     na ca naiṣkarmyam ādatte na ca karmāṇi majjati  // Mo_2,14.33 //<BR>
sarvatropekṣayaiva vartate iti bhāvaḥ || MoT_2,14.33 ||<BR>
<BR>
<BR>
     upekṣate gataṃ vastu saṃprāptam anuvartate  /<BR>
     na kṣubdho nāti cākṣubdho bhāti pūrṇa ivārṇavaḥ  // Mo_2,14.34 //<BR>
"anuvartate" niranusandhānam pravartate | "ati" atiśayena || MoT_2,14.34 ||<BR>
<BR>
<BR>
     evaṃrūpeṇa manasā mahātmāno mahāśayāḥ  /<BR>
     jīvanmuktā jagaty asmin viharanti hi yoginaḥ  // Mo_2,14.35 //<BR>
spaṣṭam || MoT_2,14.35 ||<BR>
<BR>
<BR>
     uṣitvā suciraṃ kālaṃ dhīrās te yāvadīpsitam  /<BR>
     tanum ante parityajya yānti kevalatāṃ tatām  // Mo_2,14.36 //<BR>
"kevalatām" videhamuktatām | "yāvadīpsitam" ity anena sarvam eva bhagavatkṛtam teṣām īpsitam evāstīti sūcitam || MoT_2,14.36 ||<BR>
<BR>
     ko 'haṃ kasya ca saṃsāra ity āpady api dhīmatā  /<BR>
     cintanīyaṃ prayatnena sapratīkāram ātmanā  // Mo_2,14.37 //<BR>
kim uta vaktavyaṃ saṃpadīty "api"śabdābhiprāyaḥ | "sapratīkāram" pratīkārasahitam | na tu cintanamātreṇaiva | pratīkāraś cātra bhogatyāga eva jñeyaḥ || MoT_2,14.37 ||<BR>
<BR>
     kāryasaṃkaṭasandehaṃ rājā jānāti rāghava  /<BR>
     niṣphalaṃ saphalaṃ vāpi vicāreṇaiva nānyathā  // Mo_2,14.38 //<BR>
bahir api vicārasyaiva sāmrājyam iti bhāvaḥ || MoT_2,14.38 ||<BR>
<BR>
<BR>
     vedavedāntasiddhāntasthitayaḥ sthitikāraṇam  /<BR>
     nirṇīyante vicāreṇa dīpeneva bhuvo niśi  // Mo_2,14.39 //<BR>
vedavedāntarūpāḥ sthitayaḥ maryādāḥ "vedavedāntasthitayaḥ" {#14} | "sthitikāraṇam" saṃsāramaryādākāraṇabhūtāḥ || MoT_2,14.39 ||<BR>
<BR>
<BR>
***NOTES:<BR>
#14 &deg;sthitayaḥ (sthitayaḥ)<BR>
--------------------------------------------------------------<BR>
<BR>
<BR>
     anaṣṭam andhakāreṣu bahutejassv ajihmitam  /<BR>
     paśyaty api vyavahitaṃ vicāraś cārulocanam  // Mo_2,14.40 //<BR>
"ajihmitam" tejo'bhimukhe hi cakṣuṣi pratīghātena jihmitatvaṃ parivartitatvaṃ bhavati | tac cātra nāstīty arthaḥ || MoT_2,14.40 ||<BR>
<BR>
     vivekāndho hi jātyandhaḥ śocyaḥ sarvasya durmatiḥ  /<BR>
     divyacakṣur vivekātmā jayaty akhilavastuṣu  // Mo_2,14.41 //<BR>
"sarvasya śocyaḥ" sarvaiḥ śocanīya ity arthaḥ | "vivekaḥ ātmā" pradhānaṃ yasya saḥ "vivekātmā"  vivekānvita ity arthaḥ | "jayati" sarvotkarṣeṇa vartate ity arthaḥ || MoT_2,14.41 ||<BR>
<BR>
<BR>
     paramātmamayī pālyā mahānandaikasādhanī  /<BR>
     kṣaṇam ekaṃ parityājyā na vicāracamatkṛtiḥ  // Mo_2,14.42 //<BR>
"pālyā" rakṣaṇīyā || MoT_2,14.42 ||<BR>
<BR>
<BR>
     vicāracāruḥ puruṣo mahatām api rocate  /<BR>
     paripakvaṃ camatkāri sahakāraphalaṃ yathā  // Mo_2,14.43 //<BR>
spaṣṭam || MoT_2,14.43 ||<BR>
<BR>
<BR>
     vicārakāntamatayo nānekeṣu punaḥ punaḥ  /<BR>
     luṭhanti duḥkhaśvabhreṣu jñātordhvagatayo narāḥ  // Mo_2,14.44 //<BR>
"jñātāḥ" adhigatā | "ūrdhve" uttīrṇe cinmātre | "gatiḥ" yaite || MoT_2,14.44 ||<BR>
<BR>
<BR>
     na virauti tathā rogī nānarthaśatajarjaraḥ  /<BR>
     avicāravinaṣṭātmā yathājñaḥ pariroditi  // Mo_2,14.45 //<BR>
"nānarthaśatajarjara" ity atra "ca"śabdo 'dhyāhāryaḥ | "avicāreṇā"vivekena "vinaṣṭaḥ" vismṛtaḥ | "ātmā" pāramārthikaṃ svarūpaṃ yasya | tādṛśaḥ || MoT_2,14.45 ||<BR>
<BR>
<BR>
     varaṃ kardamakīṭatvaṃ śvabhrakaṇṭakatā varam  /<BR>
     varam andhaguhāhitvaṃ na narasyāvicāritā  // Mo_2,14.46 //<BR>
spaṣṭam || MoT_2,14.46 ||<BR>
<BR>
<BR>
     sarvānarthanijāvāsaṃ sarvasādhutiraskṛtam  /<BR>
     sarvadauḥsthityasīmāntam avicāraṃ parityajet  // Mo_2,14.47 //<BR>
"sarve" ye "anarthāḥ" | teṣāṃ "nijaḥ" svakīyaḥ | "āvāsaḥ" sarvānarthaśrayam ity arthaḥ || MoT_2,14.47 ||<BR>
<BR>
<BR>
     nityaṃ vicārayuktena bhavitavyaṃ mahātmanā  /<BR>
     bhavāndhakūpe patatāṃ vicāro hy avalambanam  // Mo_2,14.48 //<BR>
"hi" yasmādarthe | "avalambanam" ādhāraḥ || MoT_2,14.48 ||<BR>
<BR>
<BR>
     svayam evātmanātmānam avaṣṭabhya vicārataḥ  /<BR>
     saṃsāramohajaladhes tārayet svamanomṛgam  // Mo_2,14.49 //<BR>
"ātmanā" manasā | "ātmānaṃ" paramātmānam | "avaṣṭabhya" bhāvanayā gṛhītvā || MoT_2,14.49 ||<BR>
<BR>
<BR>
vicārasya svarūpaṃ kathayati<BR>
     ko 'haṃ katham ayaṃ doṣaḥ saṃsārākhya upāgataḥ  /<BR>
     nyāyeneti parāmarśo vicāra iti kathyate  // Mo_2,14.50 //<BR>
"nyāyena" yuktyā | "parāmarśaḥ" santatabhāvanam || MoT_2,14.50 ||<BR>
<BR>
<BR>
     andhāndhamohamukharaṃ ciraṃ duḥkhāya kevalam  /<BR>
     kṛtaṃ śilāyā hṛdayaṃ durmateś cāvicāriṇaḥ  // Mo_2,14.51 //<BR>
atiṣayenāndham "andhāndham" {#15} | tādṛśaṃ ca tat "mohamukharaṃ" ca | jāḍyena viparyāsayuktam ity arthaḥ | "duḥkhāya" svasya parasya ceti jñeyam || MoT_2,14.51 ||<BR>
<BR>
<BR>
***NOTES:<BR>
#15 &deg;ā[n]dham<BR>
--------------------------------------------------------------<BR>
<BR>
<BR>
     bhāvābhāvagrahotsargadṛśām iha hi rāghava  /<BR>
     na vicārād ṛte tattvaṃ jñāyate {#16}  sādhu kiṃcana  // Mo_2,14.52 //<BR>
"grahaḥ" grahaṇaṃ | "utsargaḥ" tyāgaḥ || MoT_2,14.52 ||<BR>
<BR>
<BR>
***NOTES:<BR>
#16 jñ*ā*(ttvād viśraṃ)yate<BR>
--------------------------------------------------------------<BR>
<BR>
<BR>
     vicārāj jñāyate tattvaṃ tattvād viśrāntir ātmani  /<BR>
     tato manasi śāntatvaṃ sarvaduḥkhaparikṣayaḥ  // Mo_2,14.53 //<BR>
"tattvam" cinmātrākhyaṃ paramaṃ tattvam | "ātmani" śuddhacinmātrarūpe ātmani | "śāntatvasya" svarūpaṃ kathayati | "sarve"ti | "sarvaduḥkhakṣayasyai"va śāntirūpatvāt || MoT_2,14.53 ||<BR>
<BR>
<BR>
sargāntaślokena vicāranirūpaṇaṃ samāpayati<BR>
          saphalatā phalate bhuvi karmaṇāṃ<BR>
          prakaṭatāṃ kila gacchata {#17} uttamāt  /<BR>
          sphuṭavicāradṛśaiva vicāritā<BR>
          śamavate bhavate 'pi virocatām  // Mo_2,14.54 //<BR>
"kila" niścaye | "bhuvi karmaṇāṃ saphalatā phalate" | "sphuṭavicāradṛśaiva" "sphuṭā" yā "vicāradṛk" | tayaiva | "uttamāt" viśeṣataḥ | "prakaṭatāṃ" "gacchataḥ" vivekasyaiva sarvaprakaṭane śaktatvāt | ataḥ iyaṃ "vicāritā" {#18} "śamavate bhavate 'pi virocatām" | iti śivam || MoT_2,14.54 ||<BR>
<BR>
<BR>
***NOTES:<BR>
#17 &deg;t&lt;i&gt;[a]<BR>
#18 &deg;t&lt;aḥ&gt;[ā]<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe caturdaśaḥ sargaḥ || 2,14 ||<BR>
<BR>
<BR>
************************************************************************<BR>
<BR>
oṃ evaṃ vicārasvarūpaṃ nirṇīya tṛtīyasya saṃtoṣasya svarūpaṃ kathayati<BR>
     saṃtoṣo 'pi paraṃ śreyaḥ saṃtoṣaḥ sukham ucyate  /<BR>
     saṃtuṣṭaḥ param abhyeti viśrāmam arisūdana  // Mo_2,15.1 //<BR>
"saṃtuṣṭaḥ" saṃtoṣayuktaḥ puruṣaḥ || MoT_2,15.1 ||<BR>
<BR>
<BR>
     saṃtoṣaiśvaryasukhināṃ ciraviśrāntacetasām  /<BR>
     sāmrājyam api sādhūnāṃ jarattṛṇalavāyate  // Mo_2,15.2 //<BR>
spaṣṭam || MoT_2,15.2 ||<BR>
<BR>
<BR>
     saṃtoṣaśālinī buddhī rāma saṃsāravṛttiṣu  /<BR>
     viṣamāsv apy anudvignā na kadācana dūyate  // Mo_2,15.3 //<BR>
"na dūyate" saṃtapyate saṃtuṣṭavān || MoT_2,15.3 ||<BR>
<BR>
<BR>
     saṃtoṣāmṛtapānena ye parāṃ tṛptim āgatāḥ  /<BR>
     bhogaśrīr atulā teṣām eṣā prativiṣāyate  // Mo_2,15.4 //<BR>
prativiṣā ivācarate "prativiṣāyate" | prativiṣā tiktadravyaviśeṣaḥ || MoT_2,15.4 ||<BR>
<BR>
<BR>
     na tathā tarpayanty etāḥ pīyūṣarasavīcayaḥ  /<BR>
     yathā hi madhurāsvādaḥ saṃtoṣo doṣanāśanaḥ  // Mo_2,15.5 //<BR>
spaṣṭam || MoT_2,15.5 ||<BR>
<BR>
<BR>
saṃtuṣṭasvarūpakathanadvāreṇa saṃtoṣasvarūpaṃ kathayati<BR>
     aprāptavāñchām utsṛjya saṃprāpte samatāṃ gataḥ  /<BR>
     adṛṣṭakhedākhedo 'ntaḥ sa saṃtuṣṭa ihocyate  // Mo_2,15.6 //<BR>
"saṃprāpte" pravāhāgate || MoT_2,15.6 ||<BR>
<BR>
<BR>
     ātmanātmani saṃtoṣaṃ yāvad yāti na mānasam  /<BR>
     udbhavanty āpadas tāval latā iva manovanāt  // Mo_2,15.7 //<BR>
"ātmanā" svena | na tu bhogādinā || MoT_2,15.7 ||<BR>
<BR>
<BR>
     saṃtoṣaśītalaṃ cetaḥ śuddhavijñānadṛṣṭibhiḥ  /<BR>
     bhṛśaṃ vikāsam āyāti sūryāṃśubhir ivāmbujam  // Mo_2,15.8 //<BR>
saṃtuṣṭasyaiva jñāne adhikāra iti bhāvaḥ || MoT_2,15.8 ||<BR>
<BR>
<BR>
     āśāvaivaśyavivaśe {#1} citte saṃtoṣavarjite  /<BR>
     mlāne vaktram ivādarśe na jñānaṃ pratibimbati  // Mo_2,15.9 //<BR>
"pratibimbati" lagati || MoT_2,15.9 ||<BR>
<BR>
<BR>
***NOTES:<BR>
#1 āśāv&lt;e&gt;[ai]v&lt;e&gt;[a]śya&deg;<BR>
--------------------------------------------------------------<BR>
<BR>
<BR>
     ajñānaghanayāminyā saṃkocaṃ na narāmbujam  /<BR>
     yāty asāv udito yasya nityaṃ saṃtoṣabhāskaraḥ  // Mo_2,15.10 //<BR>
tat "narāmbujam ajñānaghanayāminyā saṃkocaṃ na yāti" | tat kim | "yasyāsau saṃtoṣabhāskaraḥ nityam udito" bhavati || MoT_2,15.10 ||<BR>
<BR>
<BR>
     akiṃcano 'py asau jantuḥ sāmrājyasukham aśnute  /<BR>
     ādhivyādhivinirmuktaṃ saṃtuṣṭaṃ yasya mānasam  // Mo_2,15.11 //<BR>
spaṣṭam || MoT_2,15.11 ||<BR>
<BR>
<BR>
     nābhivāñchaty asaṃprāptaṃ prāptaṃ bhuṅkte yathākramam  /<BR>
     yaḥ sasomyaḥ sadācāraḥ saṃtuṣṭa iti kathyate  // Mo_2,15.12 //<BR>
spaṣṭam || MoT_2,15.12 ||<BR>
<BR>
<BR>
     saṃtoṣaparitṛptasya mahataḥ pūrṇacetasaḥ  /<BR>
     kṣīrābdher iva śuddhasya mukhe lakṣmīr virājate  // Mo_2,15.13 //<BR>
spaṣṭam || MoT_2,15.13 ||<BR>
<BR>
<BR>
     pūrṇatām alam āśritya svātmany evātmanā svayam  /<BR>
     pauruṣeṇa prayatnena tṛṣṇāṃ sarvatra varjayet  // Mo_2,15.14 //<BR>
"pūrṇatāṃ" tṛptatām | "ātmanā eva" | na tu bhogair ity arthaḥ || MoT_2,15.14 ||<BR>
<BR>
<BR>
     saṃtoṣāmṛtapūrṇasya svāntaḥ śītalatā svayam  /<BR>
     sthairyam āyāty ariktasya śītāṃśor iva śāśvatam  // Mo_2,15.15 //<BR>
"svāntaḥ" svamanasi | "ariktasya" pūrṇasya || MoT_2,15.15 ||<BR>
<BR>
<BR>
     saṃtoṣapuṣṭamanasaṃ bhṛtyā iva maharddhayaḥ  /<BR>
     rājānam upatiṣṭhante kiṃkaratvam upāgatāḥ  // Mo_2,15.16 //<BR>
yathā "kiṃkaratvam upāgatāḥ bhṛtyāḥ rājānam upatiṣṭhante" tathā "saṃtoṣapuṣṭamanasaṃ" {#2} "maharddhayaḥ upatiṣṭhante" || MoT_2,15.16 ||<BR>
<BR>
<BR>
***NOTES:<BR>
#2 &deg;s&lt;ā&gt;[a]ṃ<BR>
--------------------------------------------------------------<BR>
<BR>
<BR>
     ātmanaivātmani svacche saṃtuṣṭe puruṣe sthite  /<BR>
     praśāmyanty ādhayaḥ sarve prāvṛṣīvāśu pāṃsavaḥ  // Mo_2,15.17 //<BR>
"svacche" rāgādimalarahite || MoT_2,15.17 ||<BR>
<BR>
<BR>
     nityaṃ śītalayā nāma kalaṅkaparihīnayā  /<BR>
     puruṣaḥ śuddhayā vṛttyā bhāti pūrṇatayenduvat  // Mo_2,15.18 //<BR>
"nāma" niścaye | "kalaṅkahīnayā" asantoṣākhyamalarahitayā || MoT_2,15.18 ||<BR>
<BR>
<BR>
saṃtoṣavivecanaṃ sargāntaślokena samāpayati<BR>
          samatayā matayā guṇaśālināṃ <BR>
          puruṣarāḍ iha yaḥ samalaṃkṛtaḥ  /<BR>
          tam amalaṃ praṇamanti nabhaścarā <BR>
          api mahāmunayo raghunandana  // Mo_2,15.19 // <BR>
spaṣṭam | iti śivam || MoT_2,15.19 ||<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe pañcadaśaḥ sargaḥ || 2,15 ||<BR>
<BR>
<BR>
************************************************************************<BR>
<BR>
oṃ evaṃ saṃtoṣasvarūpaṃ nirṇīya caturthaṃ satsaṃgaṃ nirūpayati<BR>
     viśeṣeṇa mahābuddhe saṃsārottaraṇe nṛṇām  /<BR>
     sarvatropakarotīha sādhuḥ sādhusamāgamaḥ  // Mo_2,16.1 //<BR>
spaṣṭam || MoT_2,16.1 ||<BR>
<BR>
<BR>
     sādhusaṃgataror jātaṃ vivekakusumaṃ śubham  /<BR>
     rakṣanti ye mahātmāno bhājanaṃ te phalaśriyaḥ  // Mo_2,16.2 //<BR>
"phalaśriyaḥ" mokṣākhyaphalalakṣmyāḥ || MoT_2,16.2 ||<BR>
<BR>
     śūnyam ākīrṇatām eti mṛtir apy utsavāyate  /<BR>
     āpat saṃpad ivābhāti vidvajjanasamāgame  // Mo_2,16.3 // {#1} <BR>
"śūnyaṃ" śūnyadeśaḥ | "ākīrṇatām" lokabharitadeśatām || MoT_2,16.3 ||<BR>
<BR>
<BR>
***NOTES:<BR>
#1 Bhāravi, Kirātārjunīya 11.27a (Raghavan 1939a).<BR>
--------------------------------------------------------------<BR>
<BR>
<BR>
     himam āpatsarojinyā mohanīhāramārutaḥ  /<BR>
     jayaty eko jagaty asmin sādhu sādhusamāgamaḥ  // Mo_2,16.4 //<BR>
"sādhu" {#2} samyak || MoT_2,16.4 ||<BR>
<BR>
<BR>
***NOTES:<BR>
#2 sādhu(ḥ)<BR>
--------------------------------------------------------------<BR>
<BR>
<BR>
     paraṃ vivardhanaṃ buddher ajñānatarunāśanam  /<BR>
     samutsāraṇam ādhīnāṃ viddhi sādhusamāgamam  // Mo_2,16.5 //<BR>
"samutsāraṇam" nāśanam || MoT_2,16.5 ||<BR>
<BR>
<BR>
     vivekaḥ paramo dīpo jāyate sādhusaṃgamāt  /<BR>
     manoharojjvalo nūnam aśokād iva gucchakam  // Mo_2,16.6 //<BR>
spaṣṭam || MoT_2,16.6 ||<BR>
<BR>
<BR>
     nirāmayāṃ nirābādhāṃ nirvṛtiṃ nityapīvarīṃ {#3}  /<BR>
     anuttamāṃ prayacchanti sādhusaṃgavibhūtayaḥ  // Mo_2,16.7 //<BR>
spaṣṭam || MoT_2,16.7 ||<BR>
<BR>
<BR>
***NOTES:<BR>
#3 ni&lt;n&gt;[t]ya&deg;<BR>
--------------------------------------------------------------<BR>
<BR>
<BR>
     api kaṣṭatarāṃ prāptair daśāṃ vivaśatāṃ gataiḥ  /<BR>
     manāg api na saṃtyājyā mānavaiḥ sādhusaṃgatiḥ  // Mo_2,16.8 //<BR>
spaṣṭam || MoT_2,16.8 ||<BR>
<BR>
<BR>
     sādhusaṃgatayo loke sanmārgaśubhadīpakāḥ  /<BR>
     hārdāndhakārahāriṇyo bhāso jñānavivasvataḥ  // Mo_2,16.9 //<BR>
spaṣṭam || MoT_2,16.9 ||<BR>
<BR>
<BR>
     yaḥ snātaḥ śītasitayā sādhusaṃgatigaṅgayā  /<BR>
     kiṃ tasya dānaiḥ kiṃ tīrthaiḥ kiṃ tapobhiḥ {#4} kim adhvaraiḥ  // Mo_2,16.10 //<BR>
spaṣṭam || MoT_2,16.10 ||<BR>
<BR>
<BR>
***NOTES:<BR>
#4 &deg;bhi*ḥ*<BR>
--------------------------------------------------------------<BR>
<BR>
<BR>
     nīrāgāś chinnasaṃdehā galitagranthayo {#5} 'nagha  /<BR>
     sādhavo yadi vidyante kiṃ tapastīrthasaṃgrahaiḥ  // Mo_2,16.11 //<BR>
"galitagranthayaḥ" naṣṭakāmākhyagranthayaḥ || MoT_2,16.11 ||<BR>
<BR>
<BR>
***NOTES:<BR>
#5 galita&lt;galita&gt;&deg;<BR>
--------------------------------------------------------------<BR>
<BR>
<BR>
     viśrāntamanaso vandyāḥ prayatnena pareṇa hi  /<BR>
     daridreṇeva maṇayaḥ prekṣaṇīyā hi sādhavaḥ  // Mo_2,16.12 //<BR>
spaṣṭam || MoT_2,16.12 ||<BR>
<BR>
<BR>
     satsamāgamasaundaryaśālinī dhīmatāṃ matiḥ  /<BR>
     kamalevāpsarovṛnde sarvadaiva virājate  // Mo_2,16.13 //<BR>
"kamalā" lakṣmīḥ || MoT_2,16.13 ||<BR>
<BR>
<BR>
     tenāmalavilāsasya padasyāgrāvacūlatā  /<BR>
     grathitā yena bhavyena na tyaktā sādhusaṃgatiḥ  // Mo_2,16.14 //<BR>
"tena" puruṣeṇa | "amalavilāsasya" śuddhasphuraṇayuktasya | "padasya" cinmātrākhyasya sthānasya | "agrāvacūlatā" śirobhūṣaṇatā | "grathitā yena bhavyena" daivaprakṛtikena | "sādhusaṃgatiḥ na tyaktā" sādhusaṃgatiḥ kāryaiva {#6} cinmātrākhye pade rājate iti bhāvaḥ || MoT_2,16.14 ||<BR>
<BR>
<BR>
***NOTES:<BR>
#6 &deg;ti[ḥ] kāry&lt;e&gt;[ai]va<BR>
--------------------------------------------------------------<BR>
<BR>
<BR>
     vicchinnagranthayas tajjñāḥ sādhavaḥ sarvasammatāḥ  /<BR>
     sarvopāyena {#7} saṃsevyās te hy upāyā bhavāmbudhau  // Mo_2,16.15 //<BR>
spaṣṭam || MoT_2,16.15 ||<BR>
<BR>
<BR>
***NOTES:<BR>
#7 sarv&lt;e&gt;[o]pā&deg;<BR>
--------------------------------------------------------------<BR>
<BR>
<BR>
     ta ete narakāgnīnāṃ saṃśuṣkendhanatāṃ gatāḥ  /<BR>
     yair dṛṣṭā helayā santo narakānalavāridāḥ  // Mo_2,16.16 //<BR>
spaṣṭam || MoT_2,16.16 ||<BR>
<BR>
<BR>
     dāridryaṃ maraṇaṃ duḥkham ityādiviṣamo bhramaḥ  /<BR>
     saṃpraśāmyaty aśeṣeṇa sādhusaṃgamabheṣajaiḥ  // Mo_2,16.17 //<BR>
spaṣṭam || MoT_2,16.17 ||<BR>
<BR>
<BR>
sarvān upāyān saṃkalpayati<BR>
     saṃtoṣaḥ sādhusaṃgaś ca vicāro 'tha śamas tathā  /<BR>
     eta eva bhavāmbhodhāv upāyās taraṇe nṛṇām  // Mo_2,16.18 //<BR>
spaṣṭam || MoT_2,16.18 ||<BR>
<BR>
<BR>
     saṃtoṣaḥ paramo lābhaḥ satsaṃgaḥ paramā gatiḥ  /<BR>
     vicāraḥ paramaṃ jñānaṃ śamo hi paramaṃ sukhaṃ  // Mo_2,16.19 //<BR>
ataḥ paraṃ lābhādi nāstīti "para"padābhiprāyaḥ || MoT_2,16.19 ||<BR>
<BR>
<BR>
     catvāra ete vimalā upāyā bhavabhedane  /<BR>
     yair abhyastās ta uttīrṇā mohavārer bhavārṇavāt  // Mo_2,16.20 //<BR>
"mohavāreḥ" mohākhyajalayuktāt || MoT_2,16.20 ||<BR>
<BR>
<BR>
     ekasminn eva caiteṣām abhyaste vimalodaye  /<BR>
     catvāro 'pi kilābhyastā bhavanti sudhiyāṃ vara  // Mo_2,16.21 //<BR>
spaṣṭam || MoT_2,16.21 ||<BR>
<BR>
<BR>
     eko 'py eko 'pi sarveṣāṃ eṣāṃ prasavabhūr iva  /<BR>
     sarvasaṃsiddhaye tasmād yatnenaikaṃ samāśrayet  // Mo_2,16.22 //<BR>
"prasavabhūḥ" utpattisthānam || MoT_2,16.22 ||<BR>
<BR>
<BR>
     satsamāgamasaṃtoṣavicārās tv avicāritam  /<BR>
     pravartante śamasvacche vahanānīva sāgare  // Mo_2,16.23 //<BR>
"vahanāni" jalaspandāḥ | "avicāritam" asandeham || MoT_2,16.23 ||<BR>
<BR>
<BR>
     vicārasaṃtoṣaśamāḥ satsamāgamaśālini  /<BR>
     pravartante śriyo jantau kalpavṛkṣāśrite yathā  // Mo_2,16.24 //<BR>
spaṣṭam || MoT_2,16.24 ||<BR>
<BR>
<BR>
     vicāraśamasatsaṃgāḥ saṃtoṣavati mānave  /<BR>
     pravartante prapūrṇendau saundaryādyā {#8} guṇā iva  // Mo_2,16.25 //<BR>
spaṣṭam || MoT_2,16.25 ||<BR>
<BR>
<BR>
***NOTES:<BR>
#8 saunda[r]yā&deg;<BR>
--------------------------------------------------------------<BR>
<BR>
<BR>
     satsaṃgasaṃtoṣaśamā vicāravati sanmatau  /<BR>
     pravartante mantrivare rājanīva jayaśriyaḥ  // Mo_2,16.26 //<BR>
"mantriṇāṃ" mantrajñānāṃ | "vare" śreṣṭhe || MoT_2,16.26 ||<BR>
<BR>
<BR>
phalitam āha<BR>
     tasmād ekatamaṃ nityam eteṣāṃ raghunandana  /<BR>
     pauruṣeṇa mano jitvā yatnenābhyāhared guṇam  // Mo_2,16.27 //<BR>
"tasmāt eteṣāṃ" caturṇāṃ madhye | "ekatamaṃ guṇaṃ" saṃtoṣādirūpaṃ guṇaṃ | "abhyāharet" arjayet {#9} || MoT_2,16.27 ||<BR>
<BR>
<BR>
***NOTES:<BR>
#9 arja*ye*t<BR>
--------------------------------------------------------------<BR>
<BR>
<BR>
     paraṃ pauruṣam āśritya jitvā cittamataṅgajam  /<BR>
     yāvad eko guṇo nāptas tāvan nāsty uttamā gatiḥ  // Mo_2,16.28 //<BR>
spaṣṭam || MoT_2,16.28 ||<BR>
<BR>
<BR>
     pauruṣeṇa prayatnena dantair dantān vicūrṇayan  /<BR>
     yāvan nābhiniviṣṭaṃ te mano rāma guṇārjane  // Mo_2,16.29 //<BR>
     devo bhavātha yakṣo vā puruṣaḥ pādapo 'tha vā  /<BR>
     tāvat tava mahābāho nopāyo 'stīha kaścana  // Mo_2,16.30 //<BR>
"guṇārjane" saṃtoṣādyarjane || MoT_2,16.29-30 ||<BR>
<BR>
<BR>
     ekasminn eva phalite guṇe balam upāgate  /<BR>
     kṣīyante sarva evāśu doṣā {#10} viṣadacetasaḥ  // Mo_2,16.31 //<BR>
"doṣāḥ" rāgādayaḥ || MoT_2,16.31 ||<BR>
<BR>
<BR>
***NOTES:<BR>
#10 d&lt;e&gt;[o]ṣā<BR>
--------------------------------------------------------------<BR>
<BR>
<BR>
     guṇe vivṛddhe vardhante guṇā doṣakṣayāvahāḥ  /<BR>
     doṣe vivṛddhe vardhante doṣā guṇavināśinaḥ  // Mo_2,16.32 //<BR>
spaṣṭam || MoT_2,16.32 ||<BR>
<BR>
<BR>
     manomahāvane hy asmin veginī vāsanāsarit  /<BR>
     śubhāśubhabṛhatkūlā nityaṃ vahati jantuṣu  // Mo_2,16.33 //<BR>
spaṣṭam || MoT_2,16.33 ||<BR>
<BR>
<BR>
     sā hi svena prayatnena yasminn eva nipātyate  /<BR>
     kūle tenaiva vahati yathecchasi tathā kuru  // Mo_2,16.34 //<BR>
"hi" niścaye | "sā" vāsanāsarit || MoT_2,16.34 ||<BR>
<BR>
<BR>
sargāntaślokenaitat samāpayati<BR>
          puruṣayatnajavena manovane<BR>
          śubhataṭānugatāṃ kramaśaḥ kuru  /<BR>
          varamate nijabhāvamahānadīm<BR>
          iha hi tena manāg api nohyase  // Mo_2,16.35 //<BR>
"puruṣayatnajavena" pauruṣavegena | "nijabhāvanadīṃ" svavāsanā"mahānadīṃ" | nanu kimarthaṃ tāṃ taṭagatāṃ karomīty apekṣāyām āha | "iha hī"ti | "hi" yasmāt | "tena" tasyāḥ "śubhataṭānugamanena" | tayā nijabhāvamahānadyā tvam "na uhyase" vivaśatayā yatra tatra na nīyase | taṭagatayā ca nadyā na {#11} kiṃcit uhyate | iti śivam || MoT_2,16.35 ||<BR>
<BR>
<BR>
***NOTES:<BR>
#11 [na]<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe ṣoḍaśaḥ sargaḥ || 2,16 ||<BR>
<BR>
<BR>
************************************************************************<BR>
<BR>
phalitaṃ kathayati<BR>
     evam āttaviveko yaḥ sa bhavān {#1} iva rāghava  /<BR>
     yogyo jñānagiraḥ {#2} śrotuṃ rājeva nayabhāratīḥ  // Mo_2,17.1 //<BR>
he "rāghava" | "evaṃ" sati | "yaḥ" puruṣaḥ | "āttaviveko" bhavati | "saḥ" | "bhavān iva" | "jñānagiraḥ śrotuṃ yogyo" bhavati| ka iva | "rājā iva" yathā "rājā nayabhāratīḥ" nītivākyāni "śrotuṃ yogyaḥ" bhavati | tathety arthaḥ || MoT_2,17.1 ||<BR>
<BR>
<BR>
***NOTES:<BR>
#1 &lt;mahān&gt; [bhavān]<BR>
#2 jñāna(ṃ)<BR>
--------------------------------------------------------------<BR>
<BR>
     avadāto 'vadātasya vijñānasya mahāśayaḥ  /<BR>
     jaḍasaṅgojjhito yogyaḥ śaradīndor yathā nabhaḥ  // Mo_2,17.2 //<BR>
"avadātaḥ" śamādisevanena rāgādimalarahitaḥ nirmalaś ca | "avadātasya" śuddhacinmātraviṣayatvena śuddhasya sitasya ca | "jaḍasaṅgena" mūḍhasaṅgen"ojjhitaḥ" tyaktaḥ | tam akurvāṇa ity arthaḥ | jaḍānāṃ lakṣaṇayā meghānāṃ "saṅgena ujjhitaḥ" iti ca || MoT_2,17.2 ||<BR>
<BR>
<BR>
     tvam etayākhaṇḍitayā guṇalakṣmyā samāśritaḥ  /<BR>
     manomohaharaṃ vākyaṃ vakṣyamāṇam idaṃ śṛṇu  // Mo_2,17.3 //<BR>
spaṣṭam || MoT_2,17.3 ||<BR>
<BR>
<BR>
     puṇyakalpadrumo yasya phalabhārānataḥ sthitaḥ  /<BR>
     muktaye jāyate jantos tasyedaṃ śrotum udyamaḥ  // Mo_2,17.4 //<BR>
"idam" etat śāstram || MoT_2,17.4 ||<BR>
<BR>
<BR>
     pāvanānām udārāṇāṃ parabodhaikadāyinām  /<BR>
     vacasāṃ bhājanaṃ bhūtyai bhavyo {#3} bhavati nādhamaḥ  // Mo_2,17.5 //<BR>
"bhavyaḥ" divyaprakṛtiḥ || MoT_2,17.5 ||<BR>
<BR>
<BR>
***NOTES:<BR>
#3 bhavy*o*<BR>
--------------------------------------------------------------<BR>
<BR>
     mokṣopāyābhidhāneyaṃ  saṃhitā sārasammitā  /<BR>
     triṃśad dve ca sahasrāṇi jñātā nirvāṇadāyinī  // Mo_2,17.6 //<BR>
"saṃhitā" śāstram | "sārasammitā" sāratulyā | "jñātā" samyak vicāritā || MoT_2,17.6 ||<BR>
<BR>
<BR>
nanu kim anayā setsyatīty | atrāha<BR>
     dīpe yathā vinidrasya {#4} jvalite saṃpravartate  /<BR>
     āloko 'nicchato 'py evaṃ nirvāṇam anayā bhavet  // Mo_2,17.7 //<BR>
"yathā dīpe" pra"jvalite" | "anicchataḥ api" ālokānākāṅkṣiṇo 'pi | ardha"nidrasyā"rdhaprabuddhasya | "ālokaḥ saṃpravartate" | "evam anayā" saṃhitayā | "nirvāṇam" brahmaṇy ātyantiko layo | "bhavet" || MoT_2,17.7 ||<BR>
<BR>
<BR>
***NOTES:<BR>
#4 v*i*ni&deg;<BR>
--------------------------------------------------------------<BR>
<BR>
<BR>
     svayaṃ jñātā śrutā vāpi bhrāntiśāntyaiva saukhyadā  /<BR>
     āptoktivarṇitā sadyo yathāmṛtataraṅgiṇī  // Mo_2,17.8 //<BR>
"āptoktivarṇite"ti "śrute"ty asya viśeṣaṇadvāreṇa hetuḥ |8|| MoT_2,17.<BR>
     yathā rajjvām ahibhrāntir vinaśyaty avalokanāt  /<BR>
     tathaitatprekṣaṇāc chāntim eti saṃsāraduḥkhitā  // Mo_2,17.9 //<BR>
"etasyāḥ" saṃhitāyāḥ "prekṣaṇam" vicāraṇam "etatprekṣaṇam" | tasmāt  ||9|| MoT_2,17.<BR>
     yuktiyuktārthavākyāni kalpitāni pṛthak pṛthak  /<BR>
     dṛṣṭāntasārasūktāni cāsyāṃ prakaraṇāni ṣaṭ  // Mo_2,17.10 //<BR>
mayā "ṣaṭ prakaraṇāni asyāṃ kalpitāni" vihitāni| kathaṃbhūtāni | arthasahitāni vākyāni "arthavākyāni" | "yuktiyuktāni" {#5} arthavākyāni yeṣu | tāni| punaḥ kathaṃbhūtāni | "dṛṣṭāntaiḥ sāram" śreṣṭham "sūktaṃ" yeṣu | tāni  ||10|| MoT_2,17.<BR>
prakaraṇaṣaṭkam viśeṣato nirdiśati<BR>
     vairāgyākhyaṃ prakaraṇaṃ prathamaṃ parikīrtitam  /<BR>
     vairāgyaṃ vardhate yena sekeneva marau taruḥ  // Mo_2,17.11 //<BR>
nanu kiṃ tena saṃpadyata ity | atrāha | "vairāgyam" iti  ||11|| MoT_2,17.<BR>
kiyatpramāṇaṃ tat kṛtam ity apekṣāyām āha<BR>
     sārdhaṃ sahasraṃ granthasya yasmin hṛdi vicārite {#6} | /<BR>
     prakāśā śuddhatodeti maṇāv iva vimārjite  // Mo_2,17.12 // <BR>
"granthasye"ti jātāv ekavacanam| tat vairāgyaprakaraṇaṃ "granthasya" ślokānāṃ "sārdhaṃ sahasraṃ" bhavati| tat kiṃ | "yasmin hṛdi vicārite" sati | "prakāśā" prakaṭā | "śuddhatā" rāgādimalarāhityaṃ "udeti" | kasminn iva | "mārjite" śodhite "maṇau iva" | yathā "vimārjite maṇau śuddhatodeti" | tathety arthaḥ  ||12|| MoT_2,17.<BR>
     mumukṣuvyavahārākhyaṃ tataḥ prakaraṇaṃ kṛtam  /<BR>
     sahasramātraṃ granthasya sūktigranthena sundaram  // Mo_2,17.13 //<BR>
"sūkti"rūpaḥ yaḥ "granthaḥ" vākyam | tena "sundaram" | tadyuktam ity arthaḥ  ||13|| MoT_2,17.<BR>
nanu kiṃ tatra kathyate ity | atrāha<BR>
     svabhāvo hi mumukṣūṇāṃ narāṇāṃ yatra varṇyate  /<BR>
     evaṃsvabhāvo mokṣasya yogya ity avagamyate  // Mo_2,17.14 //<BR>
nanu varṇanena kiṃ setsyatīty | atrāha | "evaṃsvabhāva" {#7} iti  ||14|| MoT_2,17.<BR>
     athotpattiprakaraṇaṃ dṛṣṭāntākhyāyikāmayam  /<BR>
     pañcagranthasahasrāṇi vijñānapratipādanam  // Mo_2,17.15 // <BR>
"vijñānapratipādanam" vijñānapratipādakam ity arthaḥ  ||15|| MoT_2,17.<BR>
     jāgatī draṣṭṛdṛśyaśrīr ahaṃ tvam itirūpiṇī  /<BR>
     anutthitaivotthiteva yatreti parivarṇyate  // Mo_2,17.16 // <BR>
spaṣṭam  ||16|| MoT_2,17.<BR>
     yasmiñ śrute jagad idaṃ śrotrāntar budhyate 'khilam  /<BR>
     sāsmadyuṣmat savistāraṃ salokākāśaparvatam  // Mo_2,17.17 // <BR>
     piṇḍagrahavinirmuktaṃ nirbhittikam aparvatam  /<BR>
     pṛthvyādibhūtarahitaṃ saṃkalpa iva pattanam  // Mo_2,17.18 // <BR>
"yasmin" yasmin utpattiprakaraṇe | "sāsmadyuṣmat" ahaṃtvaṃyuktam | "budhyate" ity | atra "śrotre"ti kartṛtvenādhyāhāryam| kīdṛśaṃ budhyate ity apekṣāyām āha | "piṇḍagrahe"tyādi | "saṃkalpe" hi "pattanam" īdṛg eva bhātīti dṛṣṭāntatvenopāttam  ||17-18|| MoT_2,17.<BR>
punaḥ kīdṛg budhyate ity | atrāha<BR>
     svapnopalabdhabhāvābhaṃ manorājyavad ātatam  /<BR>
     gandharvanagaraprakhyam arthaśūnyopalambanam  // Mo_2,17.19 // <BR>
"svapnopalabdhabhāvābhaṃ" svapnadṛṣṭapadārthasadṛśam ity arthaḥ | gandharvāḥ svāvāsārthaṃ kalpanayākāśe nagaraṃ kalpayanti | tad eva "gandharvanagaram" | "arthaśūnyaṃ" satyabhūtaghaṭādyartharahitaṃ | "upalambanaṃ" jñānaṃ yasmin  ||19|| MoT_2,17.<BR>
     dvicandravibhramābhāsaṃ mṛgatṛṣṇāmbuvat tatam  /<BR>
     nauyānalolaśailābhaṃ satyalābhavivarjitam  // Mo_2,17.20 // <BR>
spaṣṭam  ||20|| MoT_2,17.<BR>
     cittabhramapiśācābhaṃ nirbījam api bhāsuram  /<BR>
     kathārthapratibhānābhaṃ vyomamuktāvalīnibham  // Mo_2,17.21 // <BR>
"nirbījaṃ" kāraṇarahitaṃ | "kathāyāḥ" yaḥ "arthaḥ" varṇanīyaḥ padārthaḥ | tasya yat "pratibhānaṃ" pura iva sphuraṇaṃ | ten"ābhā" yasya | tat | kathāyāṃ hi varṇanīyaḥ padārthaḥ puraḥstha {#8} iva pratibhāti | "vyome"ti | bhrameṇa hi vyomni "muktāvalī" dṛśyate  ||21|| MoT_2,17.<BR>
     kaṭakatvaṃ yathā hemni taraṅgatvaṃ yathāmbhasi  /<BR>
     yathā nabhasi nīlatvam asad evotthitaṃ tathā  // Mo_2,17.22 // <BR>
"kaṭakā"di "yathā hemni asad evotthitaṃ" bhavati "tathāsad evotthitaṃ" {#9} jagad budhyate iti pūrveṇaiva sambandhaḥ  ||22|| MoT_2,17.<BR>
     abhitti raṅgarahitam upalabdhimanoharam  /<BR>
     svapne vā vyomni vā citram {#10} akarma cirabhāsuram  // Mo_2,17.23 // <BR>
"vā"śabdadvayaṃ pakṣāntaradyotakaṃ | "svapne" dṛṣṭaṃ "citram" {#11} "vā" budhyate | "vyomni" bhrameṇa dṛṣṭaṃ "citram" "vā" budhyate | citraṃ kathaṃbhūtaṃ | "abhitti" bhittirahitaṃ | tathā "raṅgarahitam" raṅgadravyarahitam | punaḥ kathaṃbhūtaṃ | "akarma" anirmiti | tathā ciraṃ bhāsvaram "cirabhāsuram" | etaiḥ viśeṣaṇaiś ca citrasya lokottaratvam uktam  ||23|| MoT_2,17.<BR>
     avahnir eva vahnitvaṃ dhatte citrānalo yathā  /<BR>
     tathā dadhaj jagacchabdarūpārtham asadātmakam  // Mo_2,17.24 // <BR>
"tathā" tadvat | "asadātmakam" asatsvarūpam | "jagacchabdarūpārtham" bhāvapradhāno nirdeśaḥ | jagad iti yacchabdarūpaṃ tasyārthatvaṃ "dadhat" budhyate "tathā" | kathaṃ | "yathā citrānalaḥ avahniḥ" adāhakatā {#12} anagniḥ san | "asadātmakaṃ vahnitvaṃ dhatte" dhārayati  ||24|| MoT_2,17.<BR>
     taraṅgotpalamālāḍhyadṛṣatpattram {#13} ivotthitam  /<BR>
     cakraśūtkāracūrṇasya malarāśim ivoditam  // Mo_2,17.25 // <BR>
"taraṅgotpalamālābhiḥ āḍhyaṃ" yat "dṛṣatpattram" śilāpattram | tad "ivotthitaṃ" budhyate | śilāpattre hi taraṅgākāraḥ utpalākārāś ca rekhāḥ bhavanti | tā evātra "taraṅgotpalamālāḥ" jñeyāḥ | padārthāś cātra "taraṅgotpalamālāsthānīyāh" | punaḥ kīdṛg budhyate ity | atrāha | "cakre"ti | "cakrasya" bhrāmyamāṇasya cakrasya | yat "śūtkāracūrṇam" | tasya "malarāśim iva uditaṃ" budhyate | bhrāmyamāṇena cakreṇa hi saśūtkāraṃ bhūmeḥ rajaḥ uttiṣṭhati  ||25|| MoT_2,17.<BR>
     śīrṇaparṇaṃ bhraṣṭanaṣṭaṃ grīṣme vanam ivārasam  /<BR>
     maraṇavyagranṛttābhaṃ śilāstrīhāsyahāsadam  // Mo_2,17.26 // <BR>
"śilāstrīhāsya"vat "hāsadam"  ||26|| MoT_2,17.<BR>
     andhakāragṛhaikaikanṛttam unmattaceṣṭitam  /<BR>
     praśāntājñānanīhāraṃ vijñānaśaradambaram  // Mo_2,17.27 // <BR>
"andhakāragṛhe" yat "ekaikasya nṛttam" tadrūpaṃ budhyate | sarvathā cāsatyataram eva budhyate iti iha tāvad abhiprāyaḥ | itaḥ paraṃ cinmātramayaṃ cinmātrasthaṃ ca budhyata ity abhiprāyeṇāha | "praśānte"ti | śrotrā asminn utpattiprakaraṇe śrute sati idaṃ "praśāntājñānanīhāraṃ jñānaśaradambaraṃ" budhyate  ||27|| MoT_2,17.<BR>
     samutkīrṇam iva stambhe citraṃ bhittāv ivāhitam  /<BR>
     paṅkād ivābhiracitaṃ sacetanam acetanam  // Mo_2,17.28 // <BR>
"stambhe" cinmātrākhye stambhe | "samutkīrṇam iva" budhyate | tathā "bhittau" cinmātrākhyāyāṃ bhittau | "citram ivāhitaṃ" kṛtaṃ budhyate | "paṅko" 'tra cinmātrasvarūpaṃ jñeyaṃ | "sacetanaṃ" cinmātrasāratvāt | "acetanaṃ" grāhyatvāt  ||28|| MoT_2,17.<BR>
     tataḥ sthitiprakaraṇaṃ caturthaṃ parikalpitam  /<BR>
     trīṇi granthasahasrāṇi svākhyānākhyāyikāmayam  // Mo_2,17.29 // <BR>
śobhanākhyāḥ "ākhyānākhyāyikāḥ" | tan"mayam"  ||29|| MoT_2,17.<BR>
nanu sthitiprakaraṇe kim uktam ity | atrāha<BR>
     itthaṃ jagad ahaṃbhāvarūpaṃ sthitim upāgatam  /<BR>
     draṣṭṛdṛśyakramaprauḍham {#14} ity atra parivarṇitam {#15}  // Mo_2,17.30 // <BR>
"ahaṃbhāvarūpasya" "jagataḥ" "sthitir" evātra prāyaśo nirṇīyate iti bhāvaḥ  ||30|| MoT_2,17.<BR>
     daśadiṅmaṇḍalābhogabhāsuro 'yaṃ jagadbhramaḥ  /<BR>
     ittham abhyāgato vṛddhim iti tatrocyate ciram  // Mo_2,17.31 // <BR>
"ciram" bahukālam | bāhulyeneti yāvat  ||31|| MoT_2,17.<BR>
     upaśāntiprakaraṇaṃ {#16} tataḥ pañcasahasrikam  /<BR>
     pañcamaṃ pāvanaṃ proktaṃ munisantatisundaram  // Mo_2,17.32 // <BR>
"munisantatibhiḥ" dṛṣṭāntatayā vakṣyamāṇābhiḥ munisantatibhiḥ | "sundaram" ramaṇīyam  ||32|| MoT_2,17.<BR>
nanv atra kiṃ varṇyata ity apekṣāyām āha<BR>
     idaṃ jagad ahaṃ tvaṃ ca sa iti bhrāntir utthitā  /<BR>
     ity asau śāmyatīty asmin kathyate ślokasaṅgrahe  // Mo_2,17.33 // <BR>
"idaṃ jagat ahaṃ tvaṃ ca saḥ" | "iti" evaṃrūpā | "bhrāntiḥ utthitā" | iti satī eva | "śāmyati" | "iti" evam | "asmin" upaśāntiprakaraṇe "kathyate" | "asmin" kathaṃbhūte | "ślokānāṃ saṅgrahaḥ" yasmin saḥ | tādṛśe | "sa" iti paramakāraṇaparāmarśaḥ  ||33|| MoT_2,17.<BR>
nanv etacchravaṇena kiṃ setsyatīty | atrāha<BR>
     upaśāntiprakaraṇe śrute śāmyati saṃsṛtiḥ  /<BR>
     praspaṣṭā vibhrameṇaiva kiṃcillabhyopalambhanā  // Mo_2,17.34 // <BR>
"saṃsṛtiḥ" kathaṃbhūtā | "vibhrameṇaiva" viparyayajñānenaiva "praspaṣṭā" | punaḥ kathaṃbhūtā | "kiṃcit" leśena | "labhyam upalambhanaṃ" sparśaḥ yasyāḥ sā | anyathā nirvāṇaprakaraṇaṃ vyarthaṃ syāt iti bhāvaḥ  ||34|| MoT_2,17.<BR>
nanu tataḥ saṃsṛtiḥ kīdṛśī tiṣṭhatīty apekṣāyām āha<BR>
     śatāṃśaśiṣṭā bhavati saṃśāntabhrāntirūpiṇī  /<BR>
     anyasaṃkalpacittasthā nagaraśrīr ivāsatī  // Mo_2,17.35 // <BR>
spaṣṭam  ||35|| MoT_2,17.<BR>
     alabhyaiva svapārśvasthasvapnayuddhavirāvavat  /<BR>
     śāntasaṃkalpamattābhrabhīṣaṇāśaniśabdavat  // Mo_2,17.36 // <BR>
saṃkalpe dṛṣṭaṃ mattābhram "saṃkalpamattābhram" | "śāntaṃ" yat "saṃkalpamattābhram" | tasya yaḥ "bhīṣaṇaḥ aśaniśabdaḥ" | tad"vat"  ||36|| MoT_2,17.<BR>
     vismṛtasvapnasaṃkalpanirmāṇanagaropamā  /<BR>
     bhaviṣyannagarodyānasotsavaśyāmalāṅgikā  // Mo_2,17.37 // <BR>
"vismṛtau" yau "svapnasaṃkalpau" | tayoḥ "nirmāṇaṃ" yasya | tādṛśaṃ yat "nagaraṃ" | ten"opamā" yasyāḥ sā | tathā "bhaviṣyannagarodyāne sotsavā" samadanā {#17} | yā "śyāmalā" śyāmākhyā strī | tadvat "aṅgaṃ" svarūpaṃ yasyāṃ sā | tādṛśī  ||37|| MoT_2,17.<BR>
     naśyajjihvocyamānograkathārthānubhavopamam  /<BR>
     anullikhitacittasthacitravyāpteva bhittibhūḥ  // Mo_2,17.38 // <BR>
punaḥ kathaṃbhūtā | "naśyajjihvena" | na tu naṣṭajihvena | "ucyamānā" yā "ugrakathā" | tasyāḥ yaḥ "arthaḥ" | tasya yaḥ "anubhavaḥ" | ten"opamā" yatra tat | tādrśam | kā iva | "anullikhitāni" {#18} "cittasthāni" ca tāni citrakṛc"cittasthāni" ca yāni "citrāṇi" | taiḥ "vyāptā bhittibhūr iva"  ||38|| MoT_2,17.<BR>
     parivismāryamāṇācchakalpanānagarīnibhā  /<BR>
     sarvartumadanutpannavaramardāsphuṭākṛtiḥ  // Mo_2,17.39 // <BR>
"parivismāryamāṇā" | na tu vismāritā | yā "acchā" bhittirahitā | "kalpanānagarī" | tasyāḥ "nibhā" sadṛśī | "sarvāsām ṛtumatīnām anutpannasya" {#19} "varasya mardaḥ" mardanam | tadvat "asphuṭā ākṛtiḥ" yasyāḥ sā | nikaṭavartitvena buddhāv ārūḍhatvajñāpanārtham ṛtumatīnām ity uktam  ||39|| MoT_2,17.<BR>
     bhāvipuṣpavarākāravasantarasarañjanā  /<BR>
     antarlīnataraṅgaughasaumyavārisaritsamā  // Mo_2,17.40 // <BR>
"bhāvī puṣpā"khyo "varākāraḥ" yasya saḥ | tādṛśo yaḥ "vasantarasaḥ" | tadvat "rañjanā" yasyāḥ sā | tatsadṛśīty arthaḥ | "antarlīnaḥ taraṅgaughaḥ" {#20} yasyāḥ sā "antarlīnataraṅgaughā" | tādṛśī cāsau "saumyavārisarit" saumyavāriyuktā {#21} nadī | tayā "samā" sadṛśī | etair viśeṣaṇaiś copaśāntiprakaraṇaśravaṇānantaraṃ buddhyārohamātrasvarūpā sṛṣṭis tiṣṭhatīti sūcitam  ||40|| MoT_2,17.<BR>
     nirvāṇākhyaṃ prakaraṇaṃ tataḥ ṣaṣṭham udāhṛtam  /<BR>
     śiṣṭo granthaḥ parīmāṇaṃ tasya jñeyaṃ mahārthadam  // Mo_2,17.41 // <BR>
"tataḥ" upaśāntiprakaraṇānantaraṃ | "śiṣṭaḥ granthaḥ" sārdhaṣoḍaśasahasrāṇi "parīmāṇam"  ||41|| MoT_2,17.<BR>
nanu kiṃ tacchravaṇena setsyatīty | atrāha<BR>
     buddhe tasmin bhavec chrotā nirvāṇaḥ śāntakalpanaḥ  /<BR>
     acetyacitprakāśātmā vijñānātmā nirāmayaḥ  // Mo_2,17.42 // <BR>
"nirvāṇaḥ" brahmaṇi līnaḥ | "vijñānātmā" śuddhajñānasvarūpaḥ | "nirāmayaḥ" dṛśyākhyāmayarahitaḥ  ||42|| MoT_2,17.<BR>
     paramākāśakośācchaḥ śāntasarvabhavabhramaḥ  /<BR>
     nirvāhitajagadyātraḥ kṛtakartavyasusthitaḥ {#22}  // Mo_2,17.43 // <BR>
"nirvāhitā" avasānaṃ nītā "jagadyātrā" yena saḥ | tādṛśaḥ | "kṛtaṃ" samāptaṃ | kartavyaṃ yena "kṛtakartavyaḥ" | tādṛśaś cāsāv | ata eva "susthitaś" ca  ||43|| MoT_2,17.<BR>
     samastavitatārambhavajrastambho nabhonibhaḥ  /<BR>
     vinigīrṇayathāsaṃsthajagajjālātitṛptimān  // Mo_2,17.44 // <BR>
"samastāḥ" ye "vitatārambhāḥ" | teṣu "vajrastambhaḥ" avicala ity arthaḥ | "nabhonibhaḥ" śarīrayātrārthaṃ kṛtair api karmabhir aliptatvāt ākāśasadṛśaḥ | "vinigīrṇaṃ" citsvarūpe svātmani līnīkṛtaṃ | yat "jagajjālaṃ" | ten"ātitṛptimān" nirapekṣa ity arthaḥ  ||44|| MoT_2,17.<BR>
     ākāśībhūtaniḥśeṣarūpālokamanaskṛtiḥ  /<BR>
     kāryakāraṇakartṛtvaheyādeyadaśojjhitaḥ  // Mo_2,17.45 // <BR>
"rūpam" viṣayaḥ | "ālokaḥ" tadgrahaṇopāyaḥ | "manaskṛtiḥ" manaskāraḥ | ālokena gṛhītasya rūpasya manasi anusandhānam iti yāvat  ||45|| MoT_2,17.<BR>
     sadeha eva nirdehaḥ sasaṃsāro 'py asaṃsṛtiḥ  /<BR>
     cinmayo  //hanapāṣāṇajaṭharajaṭharopamaḥ {#23} // Mo_2,17.46 || <BR>
"sadehaḥ" sattvaśeṣaṃ tāvat śarīrasya sthitatvāt | "nirdehaḥ" śarīre 'bhimānābhāvāt | "cinmayaḥ" citsvarūpa aham iti niścayāt | "ghanapāṣāṇasya" yat "jaṭharam" | tasya yat "jaṭharam" | ten"opamā" yasya saḥ | tādṛśaḥ acetyacinmayatvāt || MoT_2,17.46 ||<BR>
<BR>
<BR>
***NOTES:<BR>
#5 yukt&lt;a&gt;[i]yu&deg;<BR>
#6 vi&lt;d&gt;[c]ārite<BR>
#7 *evaṃ*<BR>
#8 pura[ḥ]stha<BR>
#9 *tathā ... &deg;taṃ*<BR>
#10 cit&lt;t&gt;[r]am<BR>
#11 cit&lt;t&gt;ram passim<BR>
#12 &deg;katā(t)<BR>
#13 &deg;dṛ&lt;ś&gt;[ṣ]at&deg;<BR>
#14 &lt;dṛṣṭyā&gt;[draṣṭṛ]&deg;<BR>
#15 &deg;varṇit[am]<BR>
#16 &deg;śānti&lt;ḥ&gt;<BR>
#17 sa*ma*danā<BR>
#18 &deg;ulli[khi]tā&deg;<BR>
#19 &deg;panna[sya]<BR>
#20 tar(i)aṅgau&deg;<BR>
#21 s*au*myavāri(sadṛśī)&deg;<BR>
#22 kṛta(ḥ)&deg;<BR>
#23 &deg;jaṭhara(ṃ)jaṭha&deg;<BR>
--------------------------------------------------------------<BR>
<BR>
<BR>
     cidādityas tapaṃl loke 'py andhakārodaropamaḥ  /<BR>
     paraprakāśarūpo 'pi param āndhyam ivāgataḥ  // Mo_2,17.47 // <BR>
"cidādityaḥ" cidādityasvarūpaḥ | ata eva "loke tapann api" | na hi citsparśarahitaḥ kaścit bhāvaḥ saṃbhavati | sattve 'pi tasya asaṃkalpatvaprasaṅgāt | "andhakārodaropamaḥ" andhakārasya yat udaraṃ | tenopamā yasya | tādṛśaḥ padārthavibhāgarahitatvāt | na hi andhakārodare padārthavibhāgaḥ bhavati | "paraprakāśarūpo 'pi" uttīrṇacitprakāśarūpo 'pi | "param āndhyam" "āgataḥ iva" na kiṃciddraṣṭṛtvāt {#24} || MoT_2,17.47 ||<BR>
<BR>
<BR>
***NOTES:<BR>
#24 &deg;d&lt;ṛ&gt;[ra]ṣṭṛ&deg;<BR>
--------------------------------------------------------------<BR>
<BR>
<BR>
     ruddhasaṃsṛtidurlīlaḥ prakṣīṇāśāviṣūcikāḥ  /<BR>
     naṣṭāhaṃkāravetālo dehavān akalevaraḥ  // Mo_2,17.48 // <BR>
spaṣṭam || MoT_2,17.48 ||<BR>
<BR>
<BR>
     kasmiṃścid romakoṭyagre tasyeyam avatiṣṭhate  /<BR>
     jagallakṣmīr mahāmeroḥ puṣpe kvacid ivālinī  // Mo_2,17.49 // <BR>
"kaśmiṃscit" atisūkṣmatayā vaktum aśakye "svapnavad" iti śeṣaḥ | svapne hi puruṣasya kasmiṃścid aṃśe svapnajagad "avatiṣṭhate" || MoT_2,17.49 ||<BR>
<BR>
<BR>
     paramāṇau paramāṇau cidākāśasya koṭare  /<BR>
     jagallakṣmīsahasrāṇi dhatte kṛtvā ca paśyati  // Mo_2,17.50 // <BR>
"cidākāśasya" svarūpabhūtasya cinmātrākāśasya | "koṭare" madhye sthite | "paramāṇau paramāṇau jagallakṣmīsahasrāṇi kṛtvā dhatte" dhārayati | na kevalaṃ dhatte | kiṃ tu sākṣitayā sthitatvāt "paśyati ca" || MoT_2,17.50 ||<BR>
<BR>
<BR>
nanu katham asau jagallakṣmīsahasrāṇy antarvartayatīty {#25} | atra sargāntaślokenāha<BR>
          pravitatā hṛdayasya mahāmate<BR>
          hariharābjajalakṣaśatair api  /<BR>
          tulanam eti na muktimato bata<BR>
          pravitatāsti na nūnam avastunaḥ  // Mo_2,17.51 // <BR>
"bata" niścaye | he "mahāmate" | "muktimataḥ" nirvāṇaprakaraṇaśravaṇadvāreṇa muktiyuktasya puruṣasya | "hṛdayasya pravitataḥ" bhāvapradhāno nirdeśaḥ | tena "hṛdayasya pravitate"ti arthaḥ | sā "hariharābjajalakṣaśatair api tulanaṃ" māpanaviṣayatāṃ "na eti" | yataḥ "avastunaḥ" avastubhūtasya hariharābjādirūpasya bhāvavṛndasya "pravitatā" | "nūnaṃ" niścaye | "nāsti" | na cāvastunā vastumāpanaṃ yuktaṃ | tathā ca noktadeśaprasaṅga iti bhāvaḥ | iti śivam || MoT_2,17.51 ||<BR>
<BR>
<BR>
***NOTES:<BR>
#25 &deg;vart[ayatī]&lt;e&gt;ty&deg; <BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe saptadaśaḥ sargaḥ || 2,17 ||<BR>
<BR>
<BR>
************************************************************************<BR>
<BR>
oṃ śrotṛpravṛttyarthaṃ svena kriyamāṇasya granthasyānyavilakṣaṇatvena samyagjñānaṃ prati paropāyatvaṃ kathayati<BR>
     asyāṃ vācitamātrāyāṃ paro bodhaḥ pravartate  /<BR>
     bījād iva yato vyuptād avaśyaṃbhāvi satphalam  // Mo_2,18.1 //<BR>
"asyāṃ" mokṣopāyābhidhāyāṃ saṃhitāyāṃ | "bodhaḥ" kaḥ | "yataḥ" yasmāt bodhāt | "satphalaṃ" mokṣākhyaṃ śubhaṃ phalam | "avaśyaṃbhāvi" bhavati | kasmād iva | "vyuptād bījād iva" || MoT_2,18.1 ||<BR>
<BR>
<BR>
nanu mahāmunipraṇītāni śāstrāntarāṇi tyaktvā kim iti idam eva śāstraṃ gṛhṇāmīty | atrāha<BR>
     api pauruṣam ādeyaṃ śāstraṃ ced {#1} yuktibodhakam  /<BR>
     anyat tv ārṣam api tyājyaṃ bhāvyaṃ nyāyaikasevinā  // Mo_2,18.2 //<BR>
"pauruṣam" puruṣanirmitam | "ādeyaṃ" grahītavyaṃ | "yuktibodhakam" sattarkabodhakam | "anyat" yuktyabodhakam | "ārṣam" ṛṣinirmitam | atra ca pratibhānvitaiḥ kaścid abhiprāyo boddhavyaḥ yo 'smābhiḥ ārambha eva {#2} pratibhāvatāṃ svayaṃ jñeyatvena tadrahitānām akathanīyatvena coktaḥ || MoT_2,18.2 ||<BR>
<BR>
<BR>
***NOTES:<BR>
#1 ce&lt;t&gt;[d]<BR>
#2 = MṬ (Ms Vairāgya&deg;) 3r,3-5.<BR>
--------------------------------------------------------------<BR>
<BR>
<BR>
     yuktiyuktam upādeyaṃ vacanaṃ bālakād api  /<BR>
     anyat tṛṇam iva tyājyam apy uktaṃ padmajanmanā  // Mo_2,18.3 //<BR>
atrāpi pratibhāvadbhiḥ ārambhe svayaṃ jñeyatvenokto 'rthaḥ svayaṃ boddhavyaḥ | na ca tadbodhenāsmiñ śāstre anādaraḥ kāryaḥ pratibhāvattvahāneḥ | evam uttaratrāpi yatra tatra svayam abhyūhyam || MoT_2,18.3 ||<BR>
<BR>
<BR>
punar apy etad eva bhaṅgyantareṇa kathayati<BR>
     yo 'mbhas tātasya kūpo 'yam iti kaupaṃ pibet kaṭu  /<BR>
     tyaktvā gāṅgaṃ puraḥsthaṃ taṃ ko 'nuśāsati rāgiṇam  // Mo_2,18.4 //<BR>
"yaḥ" puruṣaḥ | "puraḥsthaṃ gāṅgaṃ" toyaṃ "tyaktvā" | "ayaṃ kūpaḥ tātasya" nijasya pituḥ bhavati | "iti" etadarthaṃ | "kaupaṃ" kūpasambandhi | "kaṭu ambhaḥ pibet" | "tam" anu"rāgiṇaṃ" {#3} pitṛviṣayarāgākhyadoṣayuktaṃ | "kaḥ anuśāsati" upadiśati | nāsāv upadeśārhaḥ iti bhāvaḥ | ayam atrābhiprāyaḥ | "yaḥ" puruṣaḥ | sadyuktiyuktam "api pauruṣaṃ" vacanaṃ | "pauruṣeyam idam" iti tyajati | tadrahitam api "ārṣaṃ" vacanaṃ | "ārṣam" ity etāvanmātreṇa gṛhṇāti | tasyopadeśo {#4} na kāryaḥ iti || MoT_2,18.4 ||<BR>
<BR>
<BR>
***NOTES:<BR>
#3 &deg;rāgi&lt;n&gt;[ṇ]aṃ<BR>
#4 &lt;ta&gt;tasyo&deg;<BR>
--------------------------------------------------------------<BR>
<BR>
<BR>
prakṛtam evānusarati<BR>
     yathoṣasi pravṛttāyām  āloko 'vaśyam eṣyati  /<BR>
     asyāṃ vācitamātrāyāṃ svavivekas tathaiṣyati  // Mo_2,18.5 //<BR>
"uṣasī"ty ārṣaṃ strītvam | "svavivekaḥ" ātmavivekaḥ || MoT_2,18.5 ||<BR>
<BR>
<BR>
     śrutāyāṃ prājñavadanād buddhāyāṃ svayam eva vā  /<BR>
     śanaiḥ śanair vicāreṇa buddhau saṃskāra āgate  // Mo_2,18.6 //<BR>
     pūrvaṃ tāvad udety antar bhṛśaṃ saṃskṛtavākyatā  /<BR>
     śuddhā muktā latevoccair yā sabhāsthānabhūṣaṇam  // Mo_2,18.7 //<BR>
spaṣṭam || MoT_2,18.6-7 ||<BR>
<BR>
<BR>
nanu viraktasya mama kiṃ saṃskṛtavākyatayā  prayojanam ity | atrāha<BR>
     parā virāgatodeti mahattvaguṇaśālinī  /<BR>
     sā yayā sneham āyānti rājāno 'jagarā api  // Mo_2,18.8 //<BR>
virakteṣu hi "ajagara"tulyāḥ "rājāno 'pi sneham āyānti" || MoT_2,18.8 ||<BR>
<BR>
<BR>
     pūrvāparajñaḥ sarvatra naro bhavati buddhimān  /<BR>
     padārthānāṃ yathā dīpahasto niśi sulocanaḥ  // Mo_2,18.9 //<BR>
"sarvatra" sarveṣu vyavahāreṣu || MoT_2,18.9 ||<BR>
<BR>
<BR>
     lobhamohādayo doṣās tānavaṃ yānty alaṃ śanaiḥ  /<BR>
     dhiyo diśaḥ samāsannaśarado mihikā yathā  // Mo_2,18.10 //<BR>
"lobhamohādayaḥ" kāḥ | "yathā mihikāḥ" {#5} "samāsannaśaradaḥ" pratyāsannaśaratkālāyāḥ "diśaḥ tānavaṃ yānti" | tathety arthaḥ || MoT_2,18.10 ||<BR>
<BR>
<BR>
***NOTES:<BR>
#5 yathā mihikāḥ &lt;yathā yathā mihikāḥ&gt;<BR>
--------------------------------------------------------------<BR>
<BR>
<BR>
     kevalaṃ samapekṣante vivekābhyasanaṃ dhiyaḥ  /<BR>
     na kācana phalaṃ dhatte svabhyāsena vinā kriyā  // Mo_2,18.11 //<BR>
nanu kimarthaṃ "vivekābhyāsam apekṣante" ity | atrāha | "na kācane"ti || MoT_2,18.11 ||<BR>
<BR>
<BR>
     manaḥ prasādam āyāti śaradīva mahat saraḥ  /<BR>
     paraṃ sāmyam upādhatte nirmandara ivārṇavaḥ  // Mo_2,18.12 //<BR>
"prasādaṃ" rāgādimalarahitatvāt nairmalyam | "param" niratiśayam | "sāmyaṃ" samatākhyaṃ guṇam | "upādhatte" dhārayati | atrāpi manasa eva kartṛtvam || MoT_2,18.12 ||<BR>
<BR>
<BR>
     nirastakālimā vajraśikhevāstatamaḥpaṭā  /<BR>
     parijvalaty alaṃ prajñā padārthapravibhāginī  // Mo_2,18.13 //<BR>
"nirastaḥ" dūre gataḥ | "kālimā" kāluṣaṃ | yasyāḥ sā || MoT_2,18.13 ||<BR>
<BR>
<BR>
     dainyadāridryadoṣādyā dṛṣṭayo darśitāntarāḥ  /<BR>
     na nikṛntanti marmāṇi sasaṃnāham iveṣavaḥ  // Mo_2,18.14 //<BR>
"darśitaṃ" vivecitaṃ | antaram sārākhyaḥ "āntaraḥ" bhāgaḥ yāsāṃ tāḥ | niḥsāratvena jñātā ity arthaḥ || MoT_2,18.14 ||<BR>
<BR>
<BR>
     hṛdayaṃ nāvalumpanti bhīmāḥ saṃsṛtibhītayaḥ  /<BR>
     puraḥsthitam api prājñaṃ mahopalam ivākhavaḥ  // Mo_2,18.15 //<BR>
"hṛdayaṃ" kathaṃbhūtam "api" | "puraḥsthitam api" agre sthitam api | punaḥ kathaṃbhūtam | "prājñam" || MoT_2,18.15 ||<BR>
<BR>
     kathaṃ syād āditā janmakarmaṇor daivapuṃstvayoḥ  /<BR>
     ityādisaṃśayagaṇaḥ śāmyaty ahni yathā tamaḥ  // Mo_2,18.16 //<BR>
"daivapuṃstvayoḥ" daivapauruṣayoḥ | "āditā" kāraṇatvam || MoT_2,18.16 ||<BR>
<BR>
<BR>
     sarvathā sarvabhāveṣu saṃgatir upaśāmyati  /<BR>
     yāminyām iva yātāyāṃ prajñāloka upāgate  // Mo_2,18.17 //<BR>
"sarvabhāveṣu" tyāgādānārheṣu samasteṣu padārtheṣu | "sarvathā saṃgatiḥ" tyāgādānārūpā sambandhaḥ "upaśāmyati" | kasmin sati | "pra"ti"jñāloka upāgate" sati | kadeva | "yāminyāṃ" rātrau "yātāyām iva" satyām | upekṣā eva sarvatrāyātīti bhāvaḥ || MoT_2,18.17 ||<BR>
<BR>
<BR>
     samudrasyeva gāmbhīryaṃ sthairyaṃ meror iva sthitam  /<BR>
     antaḥśītalatā cendor ivodeti vicāriṇaḥ  // Mo_2,18.18 //<BR>
spaṣṭam || MoT_2,18.18 ||<BR>
<BR>
<BR>
     sā jīvanmuktatā tasya śanaiḥ pariṇatiṃ gatā  /<BR>
     śāntāśeṣavikalpasya bhavaty āviśya yoginaḥ {#6}  // Mo_2,18.19 //<BR>
"sā" prasiddhā | "āviśya" āveśaṃ kṛtvā || MoT_2,18.19 ||<BR>
<BR>
<BR>
***NOTES:<BR>
#6 &deg;&lt;t&gt;[n]aḥ<BR>
--------------------------------------------------------------<BR>
<BR>
<BR>
     sarvārthaśītalā śuddhā paramālokadā sudhīḥ  /<BR>
     paraṃ prakāśam āyāti jyotsneva sakalaindavī  // Mo_2,18.20 //<BR>
"sarvārtheṣu" bhāvābhāvayukteṣu samasteṣu pad"ārtheṣu" | "śītalā" harṣāmarṣākhyatāparahitā | "śuddhā" rāgādirahitā | "paramālokaṃ" cinmātrālokaṃ "dadhātī"ti tādṛśī | śobhanā cāsau dhīḥ "sudhīḥ" | "aindavī" indusambandhinī || MoT_2,18.20 ||<BR>
<BR>
<BR>
     hṛdyākāśe vivekārke śamālokini nirmale | <BR>
     anarthasārthakartāro nodyanti kaliketavaḥ || MoT_2,18.21 ||<BR>
<BR>
<BR>
"śama" eva "ālokaḥ" asyāstīti tādṛśe | "kaleḥ" kalahasya kṣobhasya | "ketavaḥ" cihnabhūtāḥ rāgādayo doṣāḥ | sūryodaye ca "ketavaḥ" dhūmaketavaḥ "nodyanti" || MoT_2,18.21 ||<BR>
<BR>
<BR>
     śāmyanti śuddhim āyānti saumyās tiṣṭhanti sūnnate  /<BR>
     acañcalajaḍās tṛṣṇāḥ śaradīvābhramālikāḥ  // Mo_2,18.22 //<BR>
na cañcalajaḍāḥ "acañcalajaḍāḥ" || MoT_2,18.22 ||<BR>
<BR>
<BR>
     yatkiṃcanakarī krūrā grāmyatā vinivartate  /<BR>
     dīnānanā piśācānāṃ līleva divasāgame  // Mo_2,18.23 //<BR>
"yatkiṃcanakarī" ayuktakāriṇī | "grāmyatayā" {#7} hi puruṣaḥ yatkiṃcid eva karoti || MoT_2,18.23 ||<BR>
<BR>
<BR>
***NOTES:<BR>
#7 &deg;&lt;h&gt;[t]ayā<BR>
--------------------------------------------------------------<BR>
<BR>
<BR>
     dharmabhittau bhṛśaṃ lagnāṃ dhiyaṃ dhairyadhuraṃ gatām  /<BR>
     ādhayo na vilumpanti vātāś citralatām iva  // Mo_2,18.24 //<BR>
"dharma" eva "bhittiḥ" | tasyāṃ "lagnāṃ" | ata eva "dhairyadhuraṃ gatām" dhairyayuktām {#8} iti yāvat | dharmayukto hi dhīro bhavati | citrarūpā latā "citralatā" | tām || MoT_2,18.24 ||<BR>
<BR>
<BR>
***NOTES:<BR>
#8 &deg;kt*ā*m<BR>
--------------------------------------------------------------<BR>
<BR>
<BR>
     na pataty avaṭe jantur viṣayāsaṅgarūpiṇi  /<BR>
     kaḥ kila jñātasaraṇiḥ śvabhre samanudhāvati  // Mo_2,18.25 //<BR>
"viṣayāsaṅgarūpiṇi" {#9} bhogāsaktirūpe | etad eva uttarārdhena samarthayati | "kaḥ kile"ti || MoT_2,18.25 ||<BR>
<BR>
<BR>
***NOTES:<BR>
#9 &deg;ṣ(ā)*yā*saṃga&deg;<BR>
--------------------------------------------------------------<BR>
<BR>
<BR>
     sacchāstrasādhuvṛttānām avirodhini karmaṇi  /<BR>
     ramate dhīr yathāprāpte sādhvīvāntaḥpurājire  // Mo_2,18.26 //<BR>
"sacchāstreṇa" mokṣopāyākhyasacchāstrāvagāhanena "sādhuvṛttaṃ" caritaṃ yeṣāṃ te | tādṛśānāṃ | "yathāprāpte" pravāhāgate | na tu yatnād ṛte || MoT_2,18.26 ||<BR>
<BR>
<BR>
     jagatāṃ koṭilakṣyeṣu yāvantaḥ paramāṇavaḥ  /<BR>
     teṣām ekaikaśo 'ntaḥsthān sargān paśyaty asargadhīḥ  // Mo_2,18.27 //<BR>
"asargā dhīḥ" yasya saḥ | āścaryaṃ cāsargadhiyaḥ paramāṇau paramāṇau sargadarśanam | sargabījabhūtacinmātravyāptijñānena paramāṇau paramāṇau sargadarśanaṃ jñeyam || MoT_2,18.27 ||<BR>
<BR>
<BR>
     mokṣopāyāvabodhena śuddhāntaḥkaraṇaṃ janam  /<BR>
     na khedayati bhogaugho na cānandayati kvacit  // Mo_2,18.28 //<BR>
bhogeṣūpekṣām evāsau bhajate iti bhāvaḥ || MoT_2,18.28 ||<BR>
<BR>
<BR>
     paramāṇau paramāṇau sargavargā nirargalam  /<BR>
     ye patanty utpatanty ambuvīcivat tān sa paśyati  // Mo_2,18.29 //<BR>
"patanti" līnā bhavanti | "utpatanti" prādurbhavanti || MoT_2,18.29 ||<BR>
<BR>
<BR>
     na dveṣṭi saṃpravṛttāni na nivṛttāni kāṅkṣati  /<BR>
     kāryāṇy eṣa prabuddho 'pi niṣprabuddha iva drumaḥ  // Mo_2,18.30 //<BR>
abuddhatvam asya svātmani "niṣprabuddhatvaṃ" saṃsāre jñeyam || MoT_2,18.30 ||<BR>
<BR>
<BR>
nanu kīdṛg atiśayo {#10} 'sya syād ity | atrāha<BR>
     dṛśyate lokasāmānyo yathāprāptānuvṛttimān  /<BR>
     iṣṭāniṣṭaphalaprāptau hṛdaye na parājitaḥ  // Mo_2,18.31 //<BR>
"lokasāmānyaḥ" na tv atiśayavān | "yathāprāpte" pravāhāgate | "anuvṛttiḥ" anuvartanaṃ | vidyate yasya | saḥ "yathāprāptānuvṛttimān" | "hṛdaye" manasi | "na parājitaḥ" harṣāmarṣāvaśībhūtaḥ || MoT_2,18.31 ||<BR>
<BR>
<BR>
***NOTES:<BR>
#10 &deg;y*o*<BR>
--------------------------------------------------------------<BR>
<BR>
<BR>
     buddhvedam akhilaṃ śāstraṃ vācayitvā vivecya vā  /<BR>
     anubhūyata evaitan na tūktaṃ varaśāpavat  // Mo_2,18.32 //<BR>
yuṣmābhiḥ "etat" pūrvoktaṃ phalaṃ "anubhūyata eva" | nanu pratyavāyaśaṅkayā katham etadanubhave śaktā bhavāma ity apekṣāyām āha | "na tūktam" iti | "mantrādivad" iti śeṣaḥ || MoT_2,18.32 ||<BR>
<BR>
<BR>
nanu durbodhe 'smin kathaṃ pravṛttiṃ kurma ity | atrāha<BR>
     śāstraṃ subodham evedaṃ nānālaṃkārabhūṣitam  /<BR>
     kāvyaṃ rasaghanaṃ cāru dṛṣṭāntaiḥ pratipādakam  // Mo_2,18.33 //<BR>
"dṛṣṭāntaiḥ pratipādakam" iti subodhatve viśeṣaṇadvāreṇa hetuḥ || MoT_2,18.33 ||<BR>
<BR>
<BR>
     budhyate svayam evedaṃ kiṃcitpadapadārthavit {#11} /<BR>
     svayaṃ yas tu na vettīdaṃ śrotavyaṃ tena paṇḍitāt  // Mo_2,18.34 //<BR>
"budhyate" jānāti | nanu yasya padapadārthavittvaṃ nāsti tasya kiṃ kāryam ity | atrāha "svayam" iti || MoT_2,18.34 ||<BR>
<BR>
<BR>
***NOTES:<BR>
#11 &deg;v*i*t<BR>
--------------------------------------------------------------<BR>
<BR>
<BR>
nanv etacchravaṇena kiṃ setsyatīty | atrāha<BR>
     asmiñ śrute mate jñāte tapodhyānajapādikam  /<BR>
     mokṣaprāptau tu tasyeha na kiṃcid upayujyate  // Mo_2,18.35 //<BR>
"śrute" śravaṇaviṣayatāṃ nīte | "mate" mananaviṣayatāṃ nīte | "jñāte" nidadhyāsite | "tasya" śravaṇādau pravṛttasya || MoT_2,18.35 ||<BR>
<BR>
<BR>
     etacchāstraghanābhyāsāt paunaḥpunyena vīkṣitāt  /<BR>
     jantoḥ pāṇḍityapūrvaṃ hi cittasaṃskārapūrvakam  // Mo_2,18.36 //<BR>
     ahaṃ jagad iti prauḍho draṣṭṛdṛśyapiśācakaḥ {#12}  /<BR>
     piśāco 'rkodayeneva svayaṃ śāmyaty avighnataḥ  // Mo_2,18.37 //<BR>
etena bāhyam api prayojanam āntaram api ca setsyatīti {#13} kathitam || MoT_2,18.36-37 ||<BR>
<BR>
<BR>
***NOTES:<BR>
#12 &lt;dṛṣṭa&gt;[draṣṭṛ]&deg;<BR>
#13 &deg;tī*ti*<BR>
--------------------------------------------------------------<BR>
<BR>
<BR>
     bhramo jagad ahaṃ ceti sthita evopaśāmyati  /<BR>
     svapnamohaḥ parijñāta iva no ramayaty alam  // Mo_2,18.38 //<BR>
"sthita eva" | na tu mantrādiprayogavaśenāntarbhūtiṃ gataḥ | nanu sthitasyopaśamanaṃ katham ity | atrāha | "svapnamoha" iti | arasakasya sthitasyāpi śāntir eva jñeyā kṣobhakāritvābhāvāt iti bhāvaḥ || MoT_2,18.38 ||<BR>
<BR>
<BR>
     yathā saṃkalpanagare puṃso harṣaviṣāditā  /<BR>
     na bādhate tathaivāntaḥ parijñāte jagadbhrame  // Mo_2,18.39 //<BR>
"antaḥ" manasi | "parijñāte" samyak niścite | "harṣaviṣāditā na bādhate" iti "tathā"śabdenānukṛṣyate || MoT_2,18.39 ||<BR>
<BR>
     citrasarpaḥ parijñāto na sarpabhayado yathā  /<BR>
     dṛśyasarpaḥ parijñātas tathā na sukhaduḥkhadaḥ  // Mo_2,18.40 //<BR>
"parijñātaḥ citrasarpo" 'yam iti samyaṅ niścitaḥ | dṛśyākhyaḥ sarpaḥ "dṛśyasarpaḥ" || MoT_2,18.40 ||<BR>
<BR>
<BR>
     parijñānena sarpatvaṃ citrasarpasya naśyati  /<BR>
     yathā tathaiva saṃsāraḥ sthita evopaśāmyati  // Mo_2,18.41 //<BR>
spaṣṭam || MoT_2,18.41 ||<BR>
<BR>
<BR>
nanu paramārthaprāptir asmākam atiduṣkaraiva | tathā ca tatprāptyartham etacchāstrāvagāhanam ayuktam evety | atrāha<BR>
     sumanaḥpallavāmarśe {#14} kiṃcidvyatikaro bhavet  /<BR>
     paramārthapadaprāptau na tu vyatikaro 'sti naḥ  // Mo_2,18.42 //<BR>
"sumanaḥpallavāmarśe" {#15} puṣpapallavāmarde {#16} | "vyatikaraḥ" yatnaḥ | "naḥ" yuktijñānām asmākam | na tv ayuktijñānāṃ bhavatām ity arthaḥ || MoT_2,18.42 ||<BR>
<BR>
<BR>
***NOTES:<BR>
#14 &deg;ā&lt;s&gt;[m]ar&lt;ṣ&gt;[ś]e<BR>
#15 &deg;mar&lt;ṣ&gt;[ś]e<BR>
#16 &deg;ma&lt;n&gt;[r]de<BR>
--------------------------------------------------------------<BR>
<BR>
<BR>
vyatikarābhāvam eva kathayati<BR>
     gacchaty avayavaspandaḥ sumanaḥpatramardane  /<BR>
     iha dhīmātrabodhas tu nāṅgāvayavabodhanam  // Mo_2,18.43 //<BR>
"gacchati" upayukto bhavati | anekārthatvād dhātūnāṃ "gacchatir" atrāsminn arthe vartate | "aṅgāvayavānāṃ" śarīrāvayavānām | "bodhanam" cālanam || MoT_2,18.43 ||<BR>
<BR>
<BR>
     sukhāsanopaviṣṭena yathāsambhavam aśnatā  /<BR>
     bhogajālaṃ sadācāraviruddheṣu na tiṣṭhatā  // Mo_2,18.44 //<BR>
     yathākṣaṇaṃ yathādeśaṃ pravicārayatā sukham  /<BR>
     yathāsambhavasatsaṅgam idaṃ śāstram athetarat  // Mo_2,18.45 //<BR>
     āsādyate mahājñānabodhaḥ saṃsāraśāntidaḥ  /<BR>
     sa bhūyo yena nāyāti yoniyantraprapīḍanam  // Mo_2,18.46 //<BR>
"yathāsambhavam" na tu prayatnasādhitam | "sadācāraviruddheṣu" tiṣṭhato hi hānopādānakāritvarūpo doṣaḥ āyātīti "na tiṣṭhate"ty uktam | "yathākṣaṇam" pratikṣaṇam | "sukham" sukhadāyi {#17} | "yathāsambhavaḥ satsaṅgo" yatra tat | "idaṃ śāstraṃ" mayā vakṣyamāṇamokṣopāyākhyam śāstraṃ | "itarat" etatsadṛśam anyacchāstraṃ vā | mahājñānarūpaḥ bodhaḥ "mahājñānabodhaḥ" | "sa" ity asya pūrvārdhena sambandhaḥ || MoT_2,18.44-46 ||<BR>
<BR>
<BR>
***NOTES:<BR>
#17 &deg;kh(ā)dā&deg;<BR>
--------------------------------------------------------------<BR>
<BR>
<BR>
     etāvaty eva ye bhūtā bhogān prāpya rase sthitāḥ  /<BR>
     svamātṛviṣṭhākrimayaḥ kīrtanīyā na te 'dhamāḥ  // Mo_2,18.47 //<BR>
"etāvati rase" parimite rase | "bhūtāḥ" sāmānyajantavaḥ || MoT_2,18.47 ||<BR>
<BR>
<BR>
evaṃ śāstramāhātmyam uktvā śrīrāmaṃ saṃmukhīkaroti<BR>
     śṛṇu tāvad idānīṃ tvaṃ kathyamānam idaṃ mayā  /<BR>
     rāghava jñānavistāraṃ buddhisāratarāntaram  // Mo_2,18.48 //<BR>
"buddheḥ sārataram antaram" yasya tat | buddhyatiśāyīty {#18} arthaḥ || MoT_2,18.48 ||<BR>
<BR>
<BR>
***NOTES:<BR>
#18 &deg;ddhya*ti*śā&deg;<BR>
--------------------------------------------------------------<BR>
<BR>
<BR>
madhye śrīrāmakṛtāṃś codyān āśaṅkyāha<BR>
     yayedaṃ śrūyate śāstraṃ tāṃ tu vistarataḥ śṛṇu  /<BR>
     vicāryate tathārtho 'yaṃ yayā ca paribhāṣayā  // Mo_2,18.49 //<BR>
"yayā paribhāṣayā" yuktyā | "idaṃ śāstraṃ śrūyate" | tvaṃ "tāṃ vistarataḥ śṛṇu" | "tathā" "yayā ca vicāryate" | tāṃ ca śṛṇv iti pūrveṇa sambandhaḥ || MoT_2,18.49 ||<BR>
<BR>
<BR>
paribhāṣām eva kathayati<BR>
     yenehānanubhūte 'rthe dṛṣṭenārthāvabodhanam {#19}  /<BR>
     bodhopakāraphaladaṃ taṃ dṛṣṭāntaṃ vidur budhāḥ  // Mo_2,18.50 //<BR>
"yena dṛṣṭenā"rthena | "ananubhūte arthe arthāvabodhanam" jñānam bhavati | "budhāḥ tam dṛṣṭāntam āhuḥ" | kathaṃbhūtaṃ | "bodhā"khyaḥ ya "upakāraḥ" | tad eva "phalaṃ" | tad "dadhātī"ti tādṛśam || MoT_2,18.50 ||<BR>
<BR>
<BR>
***NOTES:<BR>
#19 &deg;&lt;r&gt;[b]odha&deg;<BR>
--------------------------------------------------------------<BR>
<BR>
dṛṣṭāntadāne kiṃ phalam ity | atrāha<BR>
     dṛṣṭāntena vinā rāma nāpūrvo 'rtho 'vabudhyate  /<BR>
     yathā dīpaṃ vinā rātrau bhāṇḍopakaraṇaṃ gṛhe  // Mo_2,18.51 //<BR>
"bhāṇḍopakaraṇaṃ" bhāṇḍasāmagrī || MoT_2,18.51 ||<BR>
<BR>
<BR>
     yair yaiḥ kākutstha dṛṣṭāntais tvaṃ mayehāvabudhyase  /<BR>
     sarve sakāraṇās te hi prāpyaṃ tu sad akāraṇam  // Mo_2,18.52 //<BR>
"prāpyam" prāpaṇīyaṃ | "sat" sanmātrākhyaṃ {#20} vastu || MoT_2,18.52 ||<BR>
<BR>
<BR>
***NOTES:<BR>
#20 &deg;mā[trā]&deg;<BR>
--------------------------------------------------------------<BR>
<BR>
<BR>
nanu sarvāṇi {#21} dārṣṭāntikāni etādṛśāni eva santy utānyāny {#22} athety apekṣāyām āha<BR>
     upamānopameyānāṃ kāryakāraṇatoditā  /<BR>
     varjayitvā paraṃ brahma sarveṣām eva vidyate  // Mo_2,18.53 //<BR>
 {#23} dṛṣṭāntadārṣṭāntikānām "paraṃ brahma varjayitvā" | "uditā" udayanaśīlā | "kāryakāraṇatā vidyate" | brahma na kāryam asti nāpi kāraṇam ity arthaḥ | ato {#24} na brahmasadṛśāni sarvāṇi dārṣṭāntikāni iti bhāvaḥ || MoT_2,18.53 ||<BR>
<BR>
<BR>
***NOTES:<BR>
#21 &deg;rvā*ṇi*<BR>
#22 utā[nyā]ny<BR>
#23 (hmopadeśadṛṣṭānto yasya veha hi kathyate)<BR>
#24 at*o*<BR>
--------------------------------------------------------------<BR>
<BR>
<BR>
phalitaṃ kathayati<BR>
     brahmopadeśadṛṣṭānto yasya veha hi kathyate  /<BR>
     ekadeśasadharmatvaṃ tatrātaḥ parigṛhyate  // Mo_2,18.54 //<BR>
"hi" niścaye | "ataḥ" kāraṇāt | "iha" loke | "yasya vā brahmopadeśadṛṣṭāntaḥ kathyate tatra" brahmadṛṣṭānte | "ekadeśasadharmatvaṃ" ekadeśasadṛśatvaṃ | "parigṛhyate" | na tu sarvathā sadṛśatvam dārṣṭāntikasya {#25} brahmaṇaḥ kāryakāraṇatvāyogyāt |  dṛṣṭāntasya tu kāryatayā kāraṇatayā ca sthitatvād iti bhāvaḥ || MoT_2,18.54 ||<BR>
<BR>
<BR>
***NOTES:<BR>
#25 dā[r]ṣṭā&deg; <BR>
--------------------------------------------------------------<BR>
<BR>
<BR>
     yo yo nāmeha dṛṣṭānto brahmatattvāvabodhane  /<BR>
     dīyate sa sa {#26} boddhavyaḥ svapnadṛṣṭajagadgataḥ  // Mo_2,18.55 //<BR>
"svapnadṛṣṭajagadgataḥ" bhramarūpaḥ ity arthaḥ || MoT_2,18.55 ||<BR>
<BR>
<BR>
***NOTES:<BR>
#26 &lt;m&gt;[s]a<BR>
--------------------------------------------------------------<BR>
<BR>
<BR>
phalitam āha<BR>
     evaṃ sati nirākāre brahmaṇy ākāravān katham  /<BR>
     dṛṣṭānta iti nodyanti mūrkhavaikalpikoktayaḥ  // Mo_2,18.56 //<BR>
"nodyanti" nottiṣṭhanti | asmābhir ata {#27} eva pratyuktatvād iti bhāvaḥ || MoT_2,18.56 ||<BR>
<BR>
<BR>
***NOTES:<BR>
#27 a[ta]<BR>
--------------------------------------------------------------<BR>
<BR>
<BR>
     anyā siddhaviruddhādidṛk dṛṣṭāntapradūṣaṇe  /<BR>
     svapnopamatvāj jagataḥ samudeti na kācana  // Mo_2,18.57 //<BR>
"anyā" pūrvoktāyāḥ dṛṣṭeḥ sakāśāt itarā kā | "na kā"pi | "siddhaviruddhādidṛk" {#28} idaṃ siddhaṃ idaṃ viruddham ityādirūpā uktiḥ | "jagataḥ svapnopamatvāt dṛṣṭāntapradūṣaṇe"  dṛṣṭāntapradūṣaṇārtham "na samudeti" | "ādi"śabdenedaṃ leśena siddhaṃ viruddhaṃ veti {#29} dṛṣṭer grahaṇam | svapnopame jagati idaṃ siddhaṃ idam viruddham iti {#30} | kathanaṃ na yuktaṃ sarvasyāyuktatvād iti bhāvaḥ || MoT_2,18.57 ||<BR>
<BR>
<BR>
***NOTES:<BR>
#28 siddh&lt;e&gt;[a]&deg;<BR>
#29 vet&lt;t&gt;i<BR>
#30 iti &lt;bhāvaḥ&gt;<BR>
--------------------------------------------------------------<BR>
<BR>
<BR>
     avastu pūrvāparayor vartamānavicāritaṃ  /<BR>
     yathā jāgrat tathā svapnaḥ siddham {#31} ābālam akṣatam  // Mo_2,18.58 //<BR>
"pūrvāparayoḥ" bhūtabhaviṣyator arthayoḥ | "avastu" bhāvapradhāno nirdeśaḥ |  "avastutvam" asattvam "vartamānavicāritaṃ" bhavati | vartamāne hi bhūtasya gatatvāt bhaviṣyataḥ anāgatatvāt asattvaṃ vicārapadavīm āyāti | tadabhinnasya vartamānasyāpi avastutvam {#32}  aparihāryam eveti svayam eva jñeyam | ataḥ "ābālam" bālaparyantaṃ | "yathā svapnaḥ tathā jāgrad" iti | "akṣataṃ" samyak | "siddham" bhavati || MoT_2,18.58 ||<BR>
<BR>
<BR>
***NOTES:<BR>
#31 &deg;ddha[m]<BR>
#32 &deg;st&lt;a&gt;[u]tvam<BR>
--------------------------------------------------------------<BR>
<BR>
<BR>
     svapnasaṃkalpanadhyānavaraśāpauṣadhādibhiḥ  /<BR>
     ye 'rthās ta iha dṛṣṭāntās tadrūpatvāj jagatsthiteḥ  // Mo_2,18.59 //<BR>
"ye 'rthā" {#33} ity | atra "dṛṣṭā" iti śeṣaḥ | "tadrūpatvāt" svapnādyartharūpatvāt | ata "ihā"satyaiḥ padārthaiḥ satyasya brahmaṇaḥ upamānopameyabhāvaḥ ekadeśasādharmyeṇeti {#34} bhāvaḥ || MoT_2,18.59 ||<BR>
<BR>
<BR>
***NOTES:<BR>
#33 ['r]thā<BR>
#34 &deg;s&lt;a&gt;[ā]dharmye&lt;v&gt;[ṇ]eti<BR>
--------------------------------------------------------------<BR>
<BR>
<BR>
nanu tvayā kṛteṣv anyeṣu grantheṣu kā vārtety | atrāha<BR>
     mokṣopāyakṛtā granthakāreṇānye 'pi ye kṛtāḥ  /<BR>
     granthās teṣv iyam evaikā vyavasthā bodhyabodhane {#35}  // Mo_2,18.60 //<BR>
"mokṣopāyakṛtā granthakāreṇa" mayety arthaḥ | "bodhyasya" bodhanīyasya  brahmatattvasya | "bodhane" kathane | "vyavasthā" rītiḥ || MoT_2,18.60 ||<BR>
<BR>
<BR>
***NOTES:<BR>
#35 &deg;&lt;d&gt;[dh]yabo&deg;<BR>
--------------------------------------------------------------<BR>
<BR>
<BR>
nanu kathaṃ svapnasadṛśatvaṃ jagato 'stīty | atrāha<BR>
     svapnābhatvaṃ ca jagataḥ śrute śāstre 'vabhotsyate {#36}  /<BR>
     śīghraṃ na pāryate vaktuṃ vāk kila kramavartinī  // Mo_2,18.61 //<BR>
"avabhotsyate" {#37} jñātuṃ śakyate | tarhi yugapad eva sarvaṃ śāstraṃ kathayety | atrāha | "śīghram" iti | "vācaḥ kramavartitvaṃ" sphuṭam eva | "na" hi ekaṃ vākyam anirvāhya dvitīyādikaṃ vākyaṃ "vaktuṃ" śakyate || MoT_2,18.61 ||<BR>
<BR>
<BR>
***NOTES:<BR>
#36 'va&lt;b&gt;[bh]o&deg;<BR>
#37 ava&lt;b&gt;[bh]o&deg;<BR>
--------------------------------------------------------------<BR>
<BR>
<BR>
     svapnasaṃkalpasudhyānanagarādyupamaṃ jagat  /<BR>
     yatas ta eva dṛṣṭāntās {#38} tasmād bhāntīha netare  // Mo_2,18.62 //<BR>
"yataḥ jagat" | "svapnasaṃkalpasudhyāneṣu" dṛṣṭāḥ ye "nagarādayaḥ" | teṣāṃ "upamā" yasya | tādṛśaṃ bhavati | "tasmāt ta eva sudhyānanagarādaya" {#39} eva "dṛṣṭāntāḥ bhānti"  asmākaṃ buddhau sphuranti | "itare" satyabhūtāḥ nagarādayaḥ | "na" bhānti ayuktatvāt || MoT_2,18.62 ||<BR>
<BR>
<BR>
***NOTES:<BR>
#38 &deg;ntā&lt;t&gt;[s]<BR>
#39 su[dhyā]na&deg;<BR>
--------------------------------------------------------------<BR>
<BR>
<BR>
     akāraṇaṃ kāraṇinā yad bodhāyopamīyate  /<BR>
     na tatra sarvasādharmyaṃ sambhavaty upamābhramaiḥ  // Mo_2,18.63 //<BR>
"akāraṇaṃ" kāraṇarahitaṃ brahma | "kāraṇinā" kāraṇayuktenākāśādinā | "upamābhramaiḥ" anyopamādṛṣṭasarvathāsādharmyarūpaiḥ viparyayaiḥ || MoT_2,18.63 ||<BR>
<BR>
<BR>
     upameyasyopamānād ekāṃśena sadharmatā  /<BR>
     aṅgīkāryāvabodhāya dhīmatā nirvivādinā  // Mo_2,18.64 //<BR>
"dhīmatā" na tv adhīmatā | sa hi ārambha eva vivādapara eva tiṣṭhatīti bhāvaḥ || MoT_2,18.64 ||<BR>
<BR>
<BR>
nanv ekena dharmeṇa sadṛśena upamānaṃ katham upameyasya pratītiṃ kartuṃ śaknotīty | atra dṛṣṭāntaṃ sādhayati<BR>
     arthāvalokane dīpād ābhāmātrād ṛte kila  /<BR>
     na sthālatailavartyādi {#40} kiṃcid apy upajāyate  // Mo_2,18.65 //<BR>
"ābhāmātrāt" prakāśamātrarūpāt | "sthālam" pātram || MoT_2,18.65 ||<BR>
<BR>
<BR>
***NOTES:<BR>
#40 &deg;va&lt;n&gt;[r]tyā&deg;<BR>
--------------------------------------------------------------<BR>
<BR>
<BR>
etad eva dārṣṭāntikayuktaṃ kathayati<BR>
     ekadeśasadharmatvād upameyāvabodhanam  /<BR>
     upamānaṃ karoty aṅga dīpo 'rthaṃ prabhayā yathā  // Mo_2,18.66 //<BR>
"prabhayā" prabhākhyenaikadeśena || MoT_2,18.66 ||<BR>
<BR>
<BR>
     dṛṣṭāntasyāṃśamātreṇa bodhyabodhodaye sati  /<BR>
     upādeyatayā grāhyo mahāvākyārthaniścayaḥ  // Mo_2,18.67 //<BR>
na tu dṛṣṭāntamātra eva sthātavyam iti bhāvaḥ || MoT_2,18.67 ||<BR>
<BR>
<BR>
     na kutārkikatām etya nāśanīyā prabuddhatā  /<BR>
     anubhūtyapalāpāttair {#41} apavitrair vikalpitaiḥ  // Mo_2,18.68 //<BR>
"prabuddhatā" jñānitā | "kutārkikāḥ" hi ārambha eva codyān dattvā prabuddhatāṃ nāśayanti | "vikalpitaiḥ" kathaṃbhūtaiḥ | "anubhūte" yaḥ "apalāpaḥ" nihnavaḥ | tena "āttaiḥ" gṛhītaiḥ || MoT_2,18.68 ||<BR>
<BR>
***NOTES:<BR>
#41 &deg;bhūty&lt;ā&gt;[a]pa&deg;<BR>
--------------------------------------------------------------<BR>
<BR>
<BR>
nanu purāṇāni śāstrāṇi ca tyaktvā kimarthaṃ tvaduktaṃ śāstraṃ gṛhṇīmaḥ ity | atrāha<BR>
          vicāraṇād anubhavakāri vāṅmaya-<BR>
          prasaṅgatām upagatam asmadādiṣu  /<BR>
          striyoktam apy aparam athāpi vaidikaṃ<BR>
          vaco vacaḥpralapanam eva nāgamaḥ  // Mo_2,18.69 //<BR>
"asmadādiṣu" prāmāṇikeṣu | "striyā uktam api" strīkartṛkaṃ pralapitam api | "vāṅmayaprasaṅgatām" śāstraprasaṅgatām | śāstratvam iti yāvat | "upagatam" | kathaṃbhūtaṃ tat | "vicāraṇāt anubhavakāri" | "atha" pakṣāntare | "vaidikaṃ vacaḥ api vacaḥpralapanam eva" pralāpa eva bhavati | "nāgamaḥ" bhavati anubhavakāritvābhāvād ity arthaḥ || MoT_2,18.69 ||<BR>
<BR>
<BR>
sargāntaślokenāpy etad eva kathayati<BR>
          asmākam asti matir aṅga tayeti sarva-<BR>
          śāstraikavākyakaraṇaṃ phalitaṃ yato 'taḥ  /<BR>
          prātītikārthamayaśāstranijāṅgapuṣṭāt<BR>
          saṃvedanād itarad asti na naḥ pramāṇam  // Mo_2,18.70 //<BR>
he "aṅga" | "asmākaṃ matir asti iti" | "ataḥ" hetoḥ | "asmākaṃ tayā" buddhyā | "sarvaśāstraikavākyakaraṇaṃ yataḥ phalitam" | "ataḥ" hetoḥ | "naḥ" asmākaṃ | "saṃvedanāt" jñānāt | anyat "pramāṇaṃ nāsti" | sarvasmiñ śāstre saṃvedanam evāsmābhiḥ pramāṇaṃ dṛṣṭam | ato 'smākam api tad eva pramāṇam iti bhāvaḥ | "saṃvedanāt" kathaṃbhūtāt | "prātītikaḥ" pratīter āgataḥ | na tu kalpitaḥ | yaḥ "arthaḥ" {#42} | tan"mayam" yat "śāstraṃ" | tad eva "nijāṅgam" upakārakatvāt svāṅgaṃ | tena "puṣṭāt" vṛddhiṃ gatāt || MoT_2,18.70 ||<BR>
<BR>
<BR>
***NOTES:<BR>
#42 arth(ā)*aḥ*<BR>
--------------------------------------------------------------<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe aṣṭādaśaḥ sargaḥ || 2,18 ||<BR>
<BR>
<BR>
************************************************************************<BR>
<BR>
oṃ pūrvoktam evārthaṃ punar api spaṣṭayati<BR>
     viśiṣṭāṃśasadharmatvam upamāneṣu gṛhyate  /<BR>
     ko bhedaḥ sarvasādṛśye tūpamānopameyayoḥ  // Mo_2,19.1 //<BR>
"viśiṣṭāṃśena" kāryasādhakenāṃśena | "sādharmyaṃ" sādṛśyam | ekāṃśenāpi kāryasya siddhatvān na ko 'pīty arthaḥ || MoT_2,19.1 ||<BR>
<BR>
<BR>
     dṛṣṭāntabuddhād ekātmajñānaśāstrārthavedanāt  /<BR>
     mahāvākyārthasaṃvittyā śāntir nirvāṇam ucyate  // Mo_2,19.2 //<BR>
"ekam" kevalam | "ātmajñānaṃ" pratipādyatvena yasmin | tādṛśaṃ yat "śāstraṃ" | tasya yo "'rthaḥ" | tasya "vedanāt" vicārāt | utpannayā "mahāvākyārthasaṃvittyā" | garbhīkṛtāvāntaravākyamahāvākyārthaparicchedena {#1} | siddhā "śāntiḥ" manaḥkṣobharāhityaṃ | paṇḍitaiḥ "nirvāṇam ucyate" | "vedanāt" kathaṃbhūtāt | "dṛṣṭāntaiḥ buddhāt" jñātāt siddhād iti yāvat || MoT_2,19.2 ||<BR>
<BR>
<BR>
***NOTES:<BR>
#1 &deg;kṛtā(ṃ)vā&deg;<BR>
--------------------------------------------------------------<BR>
<BR>
<BR>
upasaṃhāraṃ karoti<BR>
     tasmād dṛṣṭāntadārṣṭāntavikalpollasitair alam  /<BR>
     yayā kayācid yuktyāśu mahāvākyārtham āśrayet  // Mo_2,19.3 // <BR>
"alam" kṛtam | naitaiḥ prayojanam ity arthaḥ || MoT_2,19.3 ||<BR>
<BR>
<BR>
     śāntiḥ śreyaḥ paraṃ viddhi tatprāptau yatnavān bhavet  /<BR>
     bhoktavya odanaḥ prāptaḥ kiṃ tatsiddhivikalpitaiḥ  // Mo_2,19.4 //<BR>
"śāntiḥ" manovikalparūpakṣobharāhityam | "siddhivikalpitaiḥ" katham etat sampannam iti vikalpaiḥ || MoT_2,19.4 ||<BR>
<BR>
<BR>
     akāraṇaṃ kāraṇibhir bodhārtham upamīyate  /<BR>
     upamānais tūpameyasadṛśair ekadeśataḥ  // Mo_2,19.5 //<BR>
"akāraṇaṃ" kāraṇarahitabrahma | "ekadeśataḥ" ekena dharmeṇa || MoT_2,19.5 ||<BR>
<BR>
<BR>
     sthātavyaṃ neha bhogeṣu vivekavikalātmanā  /<BR>
     upalodarasaṃjātaparipīnāndhabhekavat  // Mo_2,19.6 //<BR>
spaṣṭam || MoT_2,19.6 ||<BR>
<BR>
<BR>
     dṛṣṭāntair yuktibhir yatnād vāñchitaṃ tyajatetarat  /<BR>
     vicāraṇavatā bhāvyaṃ śāntiśāstrārthaśālinā  // Mo_2,19.7 //<BR>
"vāñchitaṃ" abhilaṣitam | "itarat" vicāravyatiriktam | "śāntiś" ca "śāstrārthaś" ca tābhyāṃ śālate iti tādṛśena || MoT_2,19.7 ||<BR>
<BR>
<BR>
     śāstropaśamasaujanyaprajñātajjñasamāgamaiḥ {#2}  /<BR>
     antarāntarasampannadharmyārthopārjanakriyaḥ  // Mo_2,19.8 //<BR>
     tāvad vicārayet prājño yāvad viśrāntim ātmani  /<BR>
     samprayāty apunarnāśāṃ śāntiṃ turyapadābhidhām  // Mo_2,19.9 //<BR>
"śāstraṃ" ca "upaśamaś" ca "saujanyaṃ" ca "prajñā" ca "tajjñasamāgamaś" ca | taiḥ upalakṣitaḥ | "antarāntare" madhye madhye "sampannāḥ" | "dharmyānāṃ" dharmād {#3} anapetānāṃ "arthānām upārjanam" | tasya {#4} "kriyāḥ" yasya saḥ | tādṛśaḥ "prājñaḥ tāvat vicārayet" | "yāvat apunarnāśāṃ" {#5} pradhvaṃsābhāvarahitāṃ | "turyapadābhidhāṃ" turyapadeti nāmadheyām | "ātmani viśrāntiṃ" ātmaviśrāntilakṣaṇāṃ śāntim | "samprayāti" || MoT_2,19.8-9 ||<BR>
<BR>
<BR>
***NOTES:<BR>
#2 &deg;ta[j]jña&deg;<BR>
#3 &deg;rm&lt;y&gt;ād<BR>
#4 &deg;na(ṃ)[m] r̥̄́ [ta]sya<BR>
#5 &deg;punnanā&deg;<BR>
--------------------------------------------------------------<BR>
<BR>
<BR>
nanv ātmani viśrāntyā kiṃ setsyatīty | atrāha<BR>
     turyaviśrāntiyuktasya pratīrṇasya bhavārṇavāt  /<BR>
     jīvato 'jīvataś caiva gṛhasthasyātha vā yateḥ  // Mo_2,19.10 //<BR>
     na kṛtenākṛtenārtho na śrutismṛtivibhramaiḥ  /<BR>
     nirmandara ivāṃbhodhiḥ sa tiṣṭhati yathāsthitam  // Mo_2,19.11 //<BR>
"jīvataḥ" jīvanmuktasy"ājīvataḥ" videhamuktasya | "arthaḥ" prayojanam | nanu katham asau tiṣṭhatīty | atrāha | "nirmandara" iti | "saḥ" viśrāntiyuktaḥ || MoT_2,19.10-11 ||<BR>
<BR>
<BR>
     ekāṃśenopamānānām upameyasadharmatā  /<BR>
     boddhavyā bodhyabodhāya na stheyaṃ codyacañcunā  // Mo_2,19.12 //<BR>
"codyena cañcuḥ" vittaḥ {#6} | prasiddha iti yāvat | iti "codyacañcuḥ" codyaśīlenety arthaḥ || MoT_2,19.12 ||<BR>
<BR>
<BR>
***NOTES:<BR>
#6 vit&lt;u&gt;[ta]ḥ<BR>
--------------------------------------------------------------<BR>
<BR>
<BR>
     yayā kayācid yuktyāśu boddhavyaṃ bodhyam eva te  /<BR>
     muktaye tan na paśyanti vyākulāś codyacañcavaḥ  // Mo_2,19.13 //<BR>
"te" iti kartari ṣaṣṭhī | "tvām" iti śeṣaḥ | "vyākulāḥ codyacañcavaḥ" {#7} | "tat" tadā | tvām "na paśyanti" | kim utādhigacchantīti bhāvaḥ || MoT_2,19.13 ||<BR>
<BR>
<BR>
***NOTES:<BR>
#7 &deg;va[ḥ]<BR>
--------------------------------------------------------------<BR>
<BR>
<BR>
codyacañcoḥ lakṣaṇaṃ kathayati<BR>
     hṛdaye saṃvidākāśe viśrānte 'nubhavātmani  /<BR>
     vastuny anarthaṃ yaḥ praṣṭā codyacañcuḥ sa ucyate  // Mo_2,19.14 //<BR>
"hṛdaye" manasi | "viśrānte" 'pi "anubhavātmani saṃvidākāśe" cidākāśe | "vastuni yaḥ anartham" saṃśayarūpam anartham | "praṣṭā" pṛcchakaḥ {#8} bhavati | paṇḍitaiḥ "saḥ codyacañcuḥ ucyate" | svānubhavāviṣṭe 'pi vastuni yaḥ punaḥ punaḥ codyān utpādayati saḥ codyacañcur iti bhāvaḥ || MoT_2,19.14 ||<BR>
<BR>
<BR>
***NOTES:<BR>
#8 p&lt;ra&gt;[ṛ]&deg;<BR>
--------------------------------------------------------------<BR>
<BR>
<BR>
     abhimānavikalpāṃśair ajño jñaptiṃ vikalpayan  /<BR>
     bodhaṃ malinayaty antar mukhaṃ sarpa ivāmalam  // Mo_2,19.15 //<BR>
"abhimānenā"haṃ samyak codanaśīla ity abhimānena kṛtaiḥ "vikalpāṃśaiḥ" | codyarūpaiḥ vikalpāṃśaiḥ | "antaḥ" svasmin | "ajñaḥ" svām "jñaptiṃ" buddhiṃ | "vikalpayan" vikalpayuktāṃ kurvan | "bodhaṃ malinayati" bhedamālinyadūṣitaṃ karoti | ataḥ tvayā vyarhāḥ vikalpāḥ | na kāryā iti bhāvaḥ || MoT_2,19.15 ||<BR>
<BR>
<BR>
upadeśe upayogyānāṃ pramāṇāṃ nirṇayaṃ prastauti<BR>
     sarvapramāṇasattānāṃ padam abdhir apām iva  /<BR>
     pramāṇam ekam eveha pratyakṣaṃ rāma tac chṛṇu  // Mo_2,19.16 //<BR>
"sarvāsām" anumānādibhedabhinnānām samastānāṃ "pramāṇasattānāṃ" | "abdhir ivāpāṃ" sthānaṃ {#9} āśrayaṃ | "ekam pratyakṣam eva iha" loke "pramāṇam" asti | na hi anumānādayaḥ pratyakṣaṃ vinā sthātuṃ śaknuvanti | he "rāma" | tvam "tat" pratyakṣaṃ nāma pramāṇaṃ | "śṛṇu" || MoT_2,19.16 ||<BR>
<BR>
<BR>
***NOTES:<BR>
#9 &deg;n&lt;ā&gt;[a]ṃ<BR>
--------------------------------------------------------------<BR>
<BR>
<BR>
pratyakṣam eva kathayati<BR>
     sarvārthasāram adhyakṣaṃ vedanaṃ vidur uttamāḥ  /<BR>
     nūnaṃ tat prati yat siddhaṃ tat pratyakṣam udāhṛtam  // Mo_2,19.17 //<BR>
"uttamāḥ" śreṣṭhāḥ | "sarvārthānāṃ sāra"prakāśanadvāreṇa siddhipradatvāt sārabhūtaṃ "vedanaṃ" jñānam eva | "adhyakṣaṃ viduḥ"  sārabhūtavastuvācakatvād "adhyakṣa"śabdasya | he rāma | "nūnaṃ" niścaye | "tat prati" vedanarūpaṃ adhyakṣaṃ prati | "yat siddhaṃ" bhavati | paṇḍitaiḥ "tad" vastu "pratyakṣam udāhṛtam" | akṣaṃ prati siddhaṃ pratyakṣam iti vyutpatteḥ | akṣaśabdasya ca bhāmetivad adhyakṣavācakatvam || MoT_2,19.17 ||<BR>
<BR>
<BR>
tataḥ kim ity | atrāha<BR>
     anubhūter vedanasya pratipatter yathāsthitam  /<BR>
     pratyakṣam iti nāmeha kṛtaṃ jīvaḥ sa eva ca  // Mo_2,19.18 //<BR>
ataḥ paṇḍitaiḥ | "anubhūteḥ" anubhūtirūpasya | "pratipatteḥ" pratipattirūpasya | "vedanasya" | "iha" loke | "yathāsthitam"  na tv anyathā saṃbhāvitaṃ | "pratyakṣam iti nāma kṛtam" | vedanasyaiva vedanaṃ prati siddhatvād anyasya sarvasya tasmiṃl layāsādanāt "sa eva jīvaḥ" bhavati | vedanād anyasya śarīrādeḥ pāṣāṇatulyatvena jīvatvāyogāt anubhūtipratipattyoḥ sphuṭatvāsphuṭatvakṛto bhedo jñeyaḥ || MoT_2,19.18 ||<BR>
<BR>
<BR>
padārthānām etadrūpatvam eva kathayati<BR>
     sa eva saṃvit sa punar ahaṃtāpratyayātmakaḥ  /<BR>
     sa yayodeti saṃvittyā sā padārtha iti smṛtā  // Mo_2,19.19 //<BR>
"sa eva" jīva eva | ārohāvasthāyāṃ {#10} "saṃvit" bhavati | "sa" evāvarohāvasthāyāṃ {#11} "ahaṃtāpratyayātmakaḥ" bhavati | "saḥ" ahaṃtāpratyayātmakaḥ jīvaḥ | "yayā saṃvittyā" yena ghaṭādisaṃvedanena rūpeṇa | "udeti" sphurati | "sā" saṃvittiḥ | paṇḍitaiḥ "padārtha iti smṛtā" | na hi padārthasya saṃvittivyatirekeṇa pṛthaksvarūpam asti | sattve 'py asan {#12} kalpatvāt | na hi saṃvittiṃ vinā sat sat bhavati || MoT_2,19.19 ||<BR>
<BR>
<BR>
***NOTES:<BR>
#10 ā&lt;hāro&gt;[rohā]&deg;<BR>
#11 &deg;āv&lt;u&gt;[a]ro&deg;<BR>
#12 asa&lt;ṃ&gt;*n*<BR>
--------------------------------------------------------------<BR>
<BR>
<BR>
padārthānāṃ jagattvaṃ kathayati<BR>
     sa saṃkalpavikalpādyaiḥ kṛtanānākramo bhramaiḥ  /<BR>
     jagattayā sphuraty ambu taraṅgāditayā yathā  // Mo_2,19.20 //<BR>
"saḥ" padārthaḥ | "saṃkalpavikalpādyaiḥ" saṃkalpavikalpaprabhṛtibhiḥ pramātṛniṣṭaiḥ viparyayajñānaiḥ | "kṛtanānākramaḥ" san | "jagattayā sphurati" | kiṃ  "yathā" | "ambu yathā" | "yathā" tat "taraṅgāditayā" sphurati tathety arthaḥ || MoT_2,19.20 ||<BR>
<BR>
<BR>
nanu śuddhasya vedanasya katham evaṃrūpatā sampannety | atrāha<BR>
     prāg akāraṇam evāśu sargādau sargalīlayā  /<BR>
     sphuritvā kāraṇībhūtaṃ pratyakṣaṃ svayam ātmani  // Mo_2,19.21 //<BR>
"pratyakṣaṃ" vedanarūpaṃ pratyakṣaṃ | "prāk" sargāt prāk | "akāraṇam eva" sat | "sargādau" sargonmukhatāsamaye {#13} | "sargalīlayā sphuritvā" | "ātmani" sargarūpe svātmani | "svayaṃ" svātantryeṇa | "kāraṇībhūtam"  | na ca svātantryakṛte katham iti paryanuyogaḥ yuktaḥ iti bhāvaḥ || MoT_2,19.21 ||<BR>
<BR>
<BR>
***NOTES:<BR>
#13 [sargo]nmu&deg;<BR>
--------------------------------------------------------------<BR>
<BR>
<BR>
nanu vedanarūpasya jīvasya kāraṇatvaṃ kiṃrūpam astīty | atrāha<BR>
     kāraṇatvaṃ vicāro 'sya jīvasyāsad api sthitaṃ  /<BR>
     sad ivāsyāṃ jagadrūpasampattau vyaktim āgatam  // Mo_2,19.22 //<BR>
"jagadrūpasampattau vicāraḥ" vimarśaḥ | "asya" śuddhavedanarūpasya "jīvasya" | vā "kāraṇatvaṃ" bhavati | kathambhūtaṃ "kāranatvaṃ" | "asad api" paramārthataḥ asatsvarūpam api | "sad iva sthitam" | punaḥ kathambhūtaṃ | abhi"vyaktiṃ" prākaṭyaṃ "gatam" || MoT_2,19.22 ||<BR>
<BR>
<BR>
nanu punar api kiṃ tasya jīvasya kāraṇatvaṃ naśyaty atha vā nety | atrāha<BR>
     svayam eva vicāras tu sanañarthaṃ svakaṃ vapuḥ  /<BR>
     nāśayitvā karoty āśu pratyakṣaṃ paramaṃ padam  // Mo_2,19.23 //<BR>
"svayam eva vicāraḥ sanañarthaṃ" svābhāvayuktaṃ | "svakaṃ vapuḥ" nijavicārākhyaṃ svarūpaṃ "nāśayitvā" | "paramaṃ padaṃ" kāraṇatvānavacchinnaṃ svasvarūpaṃ | "pratyakṣaṃ" "karoti" | vicāravaśād eva | punar api jīvasya kāraṇatvaṃ naśyatīti bhāvaḥ || MoT_2,19.23 ||<BR>
<BR>
<BR>
nanu vicāraḥ kathaṃ paramaṃ padaṃ pratyakṣīkarotīty apekṣāyām āha<BR>
     vicārayan vicāro 'pi nātmānam adhigacchati  /<BR>
     yadā tadā nirullekhaṃ param evāvaśiṣyate {#14}  // Mo_2,19.24 //<BR>
"vicāraḥ" vimarśaḥ | "ātmānaṃ vicārayan" {#15} kiṃrūpo 'ham iti vimarśaviṣayīkurvan | "yadā ātmānaṃ nādhigacchati" na kiṃcidrūpatvāt na labhate | "tadā nirullekhaṃ" vimarśarahitaṃ | "paraṃ" padaṃ śuddhacinmātrākhyaśreṣṭhaṃ svarūpam | "evāva"tiṣṭhate vicāraṇīyābhāvād ity arthaḥ || MoT_2,19.24 ||<BR>
<BR>
<BR>
***NOTES:<BR>
#14 &deg;v&lt;i&gt;[a]śi&deg;<BR>
#15 vic(i)*ā*r(ā)yan(i)<BR>
--------------------------------------------------------------<BR>
<BR>
<BR>
nanu puruṣa {#16} etasyām avasthāyāṃ buddhīndriyakarmāṇi karoti na vety | atrāha<BR>
     manasy anīhite śānte tair buddhīndriyakarmabhiḥ  /<BR>
     neha kaiścit kṛtair artho nākṛtair apy abhāvanāt  // Mo_2,19.25 //<BR>
"manasi" vicārasvarūpe manasi | "anīhite" svakriyām akurvati | ata eva "śānte" sati | puruṣasya "taiḥ" prasiddhaiḥ | "kaiścid" {#17} "buddhīndriyakarmabhiḥ" {#18} "kṛtaiḥ" | "arthaḥ na" bhavati | "akṛtaiś" c"ārthaḥ na" bhavati | kutaḥ | "abhāvanāt" bhāvanārāhityāt | nairapekṣyād iti yāvat || MoT_2,19.25 || <BR>
nanu tadā {#19} karmendriyāṇāṃ kā vārtety | atrāha <BR>
     manasy anīhite śānte na pravartanta eva te  /<BR>
     karmendriyāṇi karmādāv asaṃcāritayantravat  // Mo_2,19.26 //<BR>
"karmendriyāṇāṃ" tasyām avasthāyāṃ "pravartanam eva nā"sti | kā vārtā tatkarmaṇāṃ syād iti bhāvaḥ | etādṛśī cāvasthā jīvanmuktānāṃ durlabhaiva | na hi sarvadā te atraiva tiṣṭhanti |  videhamuktās tu sarvadā etanmayā evety {#20} alaṃ bahunā || MoT_2,19.26 ||<BR>
<BR>
<BR>
***NOTES:<BR>
#16 nan&lt;v&gt;[u] &lt;a&gt;&deg;<BR>
#17 kai[ś]&deg;<BR>
#18 &deg;y(ā)k&lt;i&gt;[a]rma&deg;<BR>
#19 *ta*dā<BR>
#20 ev&lt;a&gt;[e]ty<BR>
--------------------------------------------------------------<BR>
<BR>
<BR>
vedanarūpavicāraśāntyaiva manaḥśāntir bhaviṣyatīty abhiprāyeṇāha<BR>
     manoyantrasya calane kāraṇaṃ vedanaṃ viduḥ  /<BR>
     prāṇālī dārumeṣasya {#21} rajjur antargatā yathā  // Mo_2,19.27 //<BR>
paṇḍitāḥ "manomantrasya calane vedanam" eva "kāraṇaṃ viduḥ" | vedanānantaram eva hi manaḥ calati | "prāṇālī" asya manasaḥ "antargatā rajjuḥ" bhavati | kasya | yasya "dārumeṣasya yathā" | ayaṃ bhāvaḥ | "manaḥ" dārumeṣatulyam | "prāṇālī" rajjutulyā | "vedanam" rajjugrāhakatulyam | iti vedanasyaiva manaḥpravṛttau kāraṇatvāt | yuktā tacchāntau tacchāntir iti || MoT_2,19.27 ||<BR>
<BR>
<BR>
***NOTES:<BR>
#21 dā*ru*&lt;na&gt;me&deg;<BR>
--------------------------------------------------------------<BR>
<BR>
nanu bhavatu vedanaśāntyā manaḥśāntiḥ | vedanakṣobhena manasaḥ kṣobhe sati jagat kuto niryātīty | atrāha<BR>
     rūpālokamanaskārapadārthādyākulaṃ jagat  /<BR>
     vidyate vedanasyāntar vāte 'ntaḥ spandanaṃ yathā  // Mo_2,19.28 //<BR>
"padārthāḥ" rūpādhārabhūtāni dravyāṇi | ato vedanād eva "rūpādi"rūpam "jagan" niryātīti bhāvaḥ || MoT_2,19.28 ||<BR>
<BR>
<BR>
nanu svabhāvataḥ śuddhasya vedanasyāntaḥ katham etad astīty | atrāha <BR>
     sarvātmavedanaṃ śuddhaṃ yathodeti tadātmakam  /<BR>
     bhāti prasṛtadikkālabāhyāntārūpadehakam  // Mo_2,19.29 //<BR>
"śuddham" kenāpi rūpeṇāpariniṣṭhitam | ata eva "sarvātmavedanam yathodeti tadātmakaṃ bhāti" sphurati | na tu tanmadhye malam iva jagad astīti bhāvaḥ | kathambhūtaṃ "vedanaṃ" | "dik kālaś" ca "bāhyaṃ" c"āntaś" ca | tat digādi {#22} | "prasṛtaḥ" vistāraṃ gataḥ | digādirūpaḥ "dehaḥ" svarūpaṃ yasya | tat "prasṛtadikkālabāhyāntārūpadehakam" || MoT_2,19.29 ||<BR>
<BR>
<BR>
***NOTES:<BR>
#22 di(haḥ svarūpaṃ yasya)gādi <BR>
--------------------------------------------------------------<BR>
<BR>
<BR>
punaḥ punaḥ ślokāntareṇa {#23} tad eva pratipādayati <BR>
     draṣṭaiva dṛśyatābhāsaṃ svaṃ rūpaṃ dhārayan sthitaḥ  /<BR>
     svaṃ yathā {#24} tatra yad rūpaṃ pratibhāti tathaiva tat  // Mo_2,19.30 //<BR>
"draṣṭā eva" vedanasvarūpaḥ "draṣṭā eva" | "dṛśyatayā bhāsate" | iti tādṛśaṃ "svarūpaṃ dhārayan sthitaḥ" bhavati | "tatra" sati "tasye"ti śeṣaḥ | tasya draṣṭuḥ "svaṃ rūpaṃ yathā bhāti" sphurati | "tat" svaṃ rūpaṃ | "tathaiva" bhavati | nānyathā svapnavad iti śeṣaḥ || MoT_2,19.30 ||<BR>
<BR>
<BR>
***NOTES:<BR>
#23 [ślokān]ta&deg; (?)<BR>
#24 ya(tha)thā<BR>
--------------------------------------------------------------<BR>
<BR>
<BR>
     sarvam ātmā yathā yatra saṃkalpatvam ivāgataḥ  /<BR>
     tiṣṭhaty āśu tathā tatra tadrūpa iva rājate  // Mo_2,19.31 //<BR>
"sarvam ātmā" bhavati | ataḥ sa ātmā "yatra yathā tiṣṭhati tatra tathā tadrūpa iva rājate" | paramārthatas {#25} tu na rājate | svarūpe tathaiva sthitatvād it"īva"śabdopādānam | "ātmā" kathambhūta {#26} iva | "saṃkalpatvaṃ" saṃkalpabhāvaṃ | "gata ivā"nyathā nānārūpatvam asya na yujyeteti bhāvaḥ || MoT_2,19.31 ||<BR>
<BR>
<BR>
***NOTES:<BR>
#25 &deg;mā&lt;tā&gt;[rtha]tas<BR>
#26 &deg;t&lt;ā&gt;[a]<BR>
--------------------------------------------------------------<BR>
<BR>
<BR>
     sarvātmakatayā draṣṭur dṛśyatvam iva yujyate  /<BR>
     draṣṭṛtvaṃ {#27} draṣṭṛsadbhāve dṛśyasya tv asti {#28} nāsataḥ  // Mo_2,19.32 //<BR>
"draṣṭuḥ sarvātmakatayā" śuddhatayā sthitena "sarva"bhāvena | "dṛśyatvaṃ yujyata iva" | paramārthatas tu na yujyate draṣṭṛtvād apracyuter it"īva"śabdopādānaṃ | "asataḥ" svarūpeṇāsataḥ | "dṛśyasya draṣṭṛtvaṃ" {#29} "nāsti" | "draṣṭṛtayā" {#30} "sambhāvite" svasmin svāpekṣatvenātmāśrayāpatteḥ || MoT_2,19.32 ||<BR>
<BR>
<BR>
***NOTES:<BR>
#27 d&lt;ṛ&gt;[ra]&deg;<BR>
#28 [tv a]sti<BR>
#29 d&lt;ṛ&gt;[ra]&deg;<BR>
#30 d&lt;ṛ&gt;[ra]&deg;<BR>
--------------------------------------------------------------<BR>
<BR>
<BR>
phalitaṃ kathayati<BR>
     akāraṇakam evāto brahmakalpam idaṃ sthitam  /<BR>
     pratyakṣam eva nirmātṛ tasyāṃśās tv anupādhayaḥ  // Mo_2,19.33 //<BR>
"ataḥ akāraṇakam" paramārthataḥ śuddhasya brahmaṇaḥ akartṛkatvāt kāraṇarahitam | "idaṃ" jagat | "brahmakalpam" brahmasadṛśaṃ | "sthitaṃ" bhavati | kathambhūtam jagat | "pratyakṣam eva" sphuṭam eva | "nirmātṛ" {#31} pramātṛrahitam {#32} śuddhasya brahmaṇo mātṛtāyogād | anyathā aśuddhatāpatteḥ | nanu mā bhavatu brahmaṇaḥ kāraṇatvaṃ mātṛtvaṃ {#33} vā | tadaṃśānāṃ tu tad bhavatv ity | atrāha | "tasyāṃśā" iti | "tu" pakṣāntare | "tasya" brahmaṇaḥ | "aṃśāḥ anupādhayaḥ" kāraṇatvādirūpopādhirahitā bhavanti | anyathā taddvāreṇa tasyāpi sopādhitvaprasaṅgāt || MoT_2,19.33 ||<BR>
<BR>
***NOTES:<BR>
#31 &deg;mā[tṛ]<BR>
#32 &deg;hi[ta]m<BR>
#33 &deg;tv&lt;e&gt;[aṃ]<BR>
--------------------------------------------------------------<BR>
<BR>
<BR>
evaṃ prāsaṅgitvaṃ parityajya prakṛtam evānusarati<BR>
          svayatnamātretararūpako yas<BR>
          tad daivaśabdārtham apāsya dūre  /<BR>
          śūreṇa sādho padam uttamaṃ tat<BR>
          svapauruṣeṇaiva hi labhyate 'ntaḥ  // Mo_2,19.34 //<BR>
"yaḥ svayatnamātrakāt itararūpakaḥ" itararūpatvena kalpitaḥ | "tad daivaśabdārthaṃ dūre apāsya" | he "sādho" | "śūreṇa tat uttamaṃ padaṃ antaḥ svapauruṣeṇa" mānasikena pauruṣeṇa | "labhyate" || MoT_2,19.34 ||<BR>
<BR>
<BR>
sargāntaślokena vicārāvadhiṃ kathayati<BR>
          vicārayācāryaparamparāṇāṃ<BR>
          matena satyena sitena tāvat  /<BR>
          yāvad viśuddhāṃ svayam eva buddhām<BR>
          anantarūpāṃ paratām upaiṣi  // Mo_2,19.35 //<BR>
tvam "satyena sitena" doṣarahitena | "ācāryaparamparāṇāṃ matena" matānusāreṇa | "tāvat" tāvatkālaṃ "vicāraya" | "yāvat paratām" uttīrṇacidrūpatām "upaiṣi" | "paratām" kathambhūtām | "viśuddhām" cetyākhyamalarahitām | punaḥ kathambhūtām | "svayam evā"va"buddhām" anubuddhām | punaḥ kathambhūtām | "anantarūpām" aparicchinnasvarūpām | iti śivam || MoT_2,19.35 ||<BR>
<BR>
<BR>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe ekonaviṃśaḥ sargaḥ || 2,19 ||<BR>
<BR>
<BR>
************************************************************************<BR>
<BR>
mumukṣor vyavahāraṃ saṃgṛhya kathayati<BR>
     āryasaṃgamayuktyādau prajñāṃ vṛddhiṃ nayed balāt  /<BR>
     tato mahāpuruṣatā mahāpuruṣalakṣaṇaiḥ  // Mo_2,20.1 //<BR>
puruṣaḥ "ādau āryasaṃgamayuktyā" sādhusaṃgākhyenopāyena | buddhiṃ "vṛddhiṃ" vivekakṣamatvaṃ "nayet" | "tataḥ" buddhyāsādhitaiḥ "mahāpuruṣalakṣaṇaiḥ mahāpuruṣatā" bhavet || MoT_2,20.1 ||<BR>
<BR>
<BR>
nanu mahāpuruṣaguṇair vinā mahāpuruṣatā kathaṃ sidhyatīty {#1} apekṣāyāṃ tadguṇāharaṇam eva kartavyatvena kathayati<BR>
     yo yo yena guṇeneha puruṣaḥ pravirājate  /<BR>
     śikṣeta taṃ tam evāśu tasmād buddhivivṛddhaye  // Mo_2,20.2 //<BR>
"buddhyā vivṛddhaye"ti vā pāṭhaḥ | āryasaṃgamayuktyā vivṛddhayā buddhyā ity arthaḥ | anyathā buddhivṛddhyabhāve kathaṃ paraguṇagrahaṇasāmarthyaṃ syāt || MoT_2,20.2 ||<BR>
<BR>
<BR>
***NOTES:<BR>
#1 si&lt;d&gt;dh[y]a&deg; <BR>
--------------------------------------------------------------<BR>
<BR>
<BR>
nanu tarhi guṇagrahaṇaṃ suṣamam eveti {#2} mahāpuruṣatāpi susādhyaiva syād | ity atrāha<BR>
     mahāpuruṣatā tv eṣā śamādiguṇaśālinī  /<BR>
     samyagjñānaṃ vinā rāma siddhim eti na kasyacit  // Mo_2,20.3 //<BR>
ataḥ "samyagjñānam" evāryasaṃgamayuktyā prathamaṃ sādhyam iti bhāvaḥ || MoT_2,20.3 ||<BR>
<BR>
<BR>
***NOTES:<BR>
#2 su&lt;ś&gt;[ṣ]am[am] eveti<BR>
--------------------------------------------------------------<BR>
<BR>
<BR>
nanu samyagjñānena kiṃ setsyatīty | atrāha<BR>
     jñānāc chamādayo yānti vṛddhiṃ satpuruṣakramāt  /<BR>
     ślāghanīyāḥ phalenāntar vṛṣṭer iva navāṅkurāḥ  // Mo_2,20.4 //<BR>
"jñānāt" kathambhūtāt | "satpuruṣakramāt" | na tv asatpuruṣakramāt | "kramaḥ" paripāṭī | "ādi"śabdena damādīnāṃ grahaṇam | "vṛṣṭer" iti pañcamī || MoT_2,20.4 ||<BR>
<BR>
<BR>
nanu śamādibhir api kiṃ syād ity apekṣāyām āha<BR>
     śamādibhyo guṇebhyaś ca vardhate jñānam uttamam  /<BR>
     annātmakebhyo yajñebhyaḥ śālivṛṣṭir ivottamā  // Mo_2,20.5 //<BR>
"uttamam" paramātmaviṣayatvena sarvebhyo jñānebhyaḥ śreṣṭham || MoT_2,20.5 ||<BR>
<BR>
<BR>
phalitam āha<BR>
     guṇāḥ śamādayo jñānāc chamādibhyas tathā jñatā  /<BR>
     parasparaṃ vivardhete {#3} ete 'bdasarasī yathā  // Mo_2,20.6 //<BR>
ataḥ "jñānāc chamādayaḥ" | "śamādibhyo" "jñānaṃ" | "yathā abdebhyo" meghebhyaḥ saraḥ | sarasaḥ meghā iti piṇḍārthaḥ || MoT_2,20.6 ||<BR>
<BR>
<BR>
***NOTES:<BR>
#3 &deg;vardh&lt;an&gt;[e]te<BR>
--------------------------------------------------------------<BR>
<BR>
<BR>
punar apy etad eva kathayati<BR>
     jñānaṃ satpuruṣācārāj jñānāt satpuruṣakramaḥ  /<BR>
     parasparaṃ gatau vṛddhiṃ jñānasatpuruṣakramau  // Mo_2,20.7 //<BR>
"satpuruṣācārāt" śamāder ity arthaḥ || MoT_2,20.7 ||<BR>
<BR>
<BR>
nanu jñānaśamayoḥ saṃpattau puruṣasya kena yatnenottamapadaprāptir bhavatīty | atra sadṛṣṭāntam uttaraṃ kathayati<BR>
     yathā kamalarakṣiṇyā gītyā vitatatārayā {#4} /<BR>
     khagotsādena sahito {#5} gītānandaḥ prasādhyate  // Mo_2,20.8 // <BR>
     jñānasatpuruṣehābhyām akartrā kartṛrūpiṇā  /<BR>
     tathā puṃsā niricchena samam āsādyate padam  // Mo_2,20.9 // <BR>
"yathā kamalarakṣiṇyā" gopikayā kartryā | "vitatā" cāsau "tārā" ceti tādṛśyā "gītyā" karaṇabhūtayā | "khagānāṃ" yaḥ "utsādaḥ" dhānyād apāsanaṃ | tena "sahitaḥ" "gītānandaḥ prasādhyate" | na hi tasyāḥ tatra yatno 'sti | gītimātreṇaiva gītānandakhagotsādayoḥ {#6} siddhatvāt | mṛgāṇāṃ {#7} hi ayaṃ svabhāva eṣa yat gītiṃ śrutvā bhakṣyam api tyajantīti | tathā kartrā nāhaṃ karteti niścayāt kartṛtvaleparahitena "kartṛrūpiṇā" kartṛvad bhāsamāneneti yāvat | "puruṣeṇa" kartrā | "jñānasatpuruṣehābhyāṃ" jñānaśamādibhyāṃ karaṇābhyāṃ | "ayatnena" yatnarahitam eva | "padam" śuddhacinmātrākhyam uttamaṃ padaṃ | "samāsādyate" prāpyate | jñānaṃ śamādikaṃ cety etanmātrakam evātropāyaḥ | nānyat kiṃcid iti bhāvaḥ | "puruṣeṇa" kathambhūtena | "niricchena" jñānaśamādipūrṇatayā padaprāptāv apīcchārahitena | anyathecchārūpasya kṣobhasya sthitatvāt pūrṇatā na syād iti bhāvaḥ || MoT_2,20.8-9 ||<BR>
<BR>
<BR>
***NOTES:<BR>
#4 &deg;&lt;yā&gt;*tā*ra&deg;<BR>
#5 &deg;hit&lt;aṃ&gt;[o]<BR>
#6 &deg;da&lt;sya&gt;*kha*go&deg;<BR>
#7 &deg;gā&lt;n&gt;[ṇ]āṃ<BR>
--------------------------------------------------------------<BR>
<BR>
<BR>
mumukṣuvyavahāraprakaraṇābhidheyaṃ vastūpasaṃharati<BR>
     sadācārakramaḥ prokto mayaiṣa raghunandana  /<BR>
     tathopadiśyate samyag ayaṃ jñānakramo 'dhunā  // Mo_2,20.10 // <BR>
"proktaḥ" etadyuktasyaiva vakṣyamāṇe jñānakrame 'dhikāritvād iti bhāvaḥ | nanv adhunā kiṃ karoṣīty apekṣāyām āha | "tathopadiśyata" iti | "tathā" sadācārakramavat | "jñānakramaḥ" brahmopadiṣṭā svātmajñānaparipāṭī || MoT_2,20.10 ||<BR>
<BR>
<BR>
prakaraṇamāhātmyaṃ kathayati<BR>
     idaṃ yaśasyam āyuṣyaṃ puruṣārthaphalapradam  /<BR>
     tajjñād āptātmaśāstrārthāc chrotavyaṃ kila dhīmatā  // Mo_2,20.11 // <BR>
bāhyadṛṣṭīn saṃmukhīkartum iti "āyuṣyam" iti ca "idaṃ" mumukṣuvyavahārākhyaṃ prakaraṇam | "puruṣārthaphalapradam" mokṣadam | "tajjñāt" kathambhūtāt | "āptaḥ" samyaṅ niścitaḥ | "ātmaśāstrāṇām" adhyātmaśāstrāṇām | "arthaḥ" yena | tasmāt || MoT_2,20.11 ||<BR>
<BR>
<BR>
nanv etacchravaṇena kiṃ syād ity | atrāha<BR>
     śrutvā tu buddhinairmalyād balād yāsyasi satpadam  /<BR>
     yathā katakasaṃśleṣāt prasādam avaśam payaḥ  // Mo_2,20.12 // <BR>
tvam etac "chrutvā" | siddhāt "buddhinairmalyāt" | "balāt" ayatnam eva | "satpadaṃ yāsyasi" | atrottarārdhena dṛṣṭāntam āha | "yathe"ti | "katakam" jalaśuddhikārī dravyaviśeṣaḥ || MoT_2,20.12 ||<BR>
<BR>
<BR>
nanu katham etacchravaṇena puruṣaḥ {#8} satpadaṃ yātīty | atra sargāntaślokenottaraṃ kathayati<BR>
     viditavedyam idaṃ hi mano mune {#9} <BR>
     vivaśam eva hi yāti {#10} paraṃ padam  /<BR>
     yad avabuddham akhaṇḍitam uttamaṃ <BR>
     tad avabodhadaśāṃ na jahāti hi  // Mo_2,20.13 // <BR>
he "mune" munikarmānvitatvāt  munirūpaśrīrāma | "hi" yasmāt | "viditavedyaṃ manaḥ vivaśam eva paraṃ padaṃ yāti" | ato viditavedyatvakāriṇaḥ etacchāstraśravaṇāt satpadaprāptir {#11} yuktaiveti bhāvaḥ | nanu viditavedyam api manaḥ yadi kadācid viditavedyatāṃ {#12} jahāti tadā kiṃ kāryam | ity atrāha | "yad" iti | manasā "yat uttamaṃ" na tv adharaṃ bhogarūpaṃ vastu | "avabuddhaṃ" samyaṅ niścitam | "tat" manaḥ | tad"avabodhadaśāṃ" tasyottamasya vastunaḥ | yo "'vabodhaḥ" tasya "daśāṃ" | "hi" niścayena | "na jahāti" | viditavedyo hi kadācid api viditavedyatāṃ "na jahātī"ti tātparyam | iti śivaṃ śivaṃ śivam iti || MoT_2,20.13 ||<BR>
<BR>
<BR>
***NOTES:<BR>
#8 &deg;ṣa&lt;ṃ&gt;[ḥ]<BR>
#9 &deg;ne&lt;r&gt;<BR>
#10 yā&lt;n&gt;ti<BR>
#11 sa&lt;ṃ&gt;[t]pa&deg;<BR>
#12 &deg;ya&lt;ya&gt;tāṃ<BR>
--------------------------------------------------------------<BR>
<BR>
<BR>
<BR>
iti śrībhāskarakaṇṭhaviracitāyāṃ  śrīmokṣopāyaṭīkāyāṃ   mumukṣuprakaraṇe viṃśaḥ sargaḥ || 2,20 ||<BR>
<BR>
<BR>
&nbsp;&nbsp;&nbsp;&nbsp;&nbsp;śrotṝṇāṃ bhāvanāveśasatkṛtasvāntaśālinām  | <BR>
&nbsp;&nbsp;&nbsp;&nbsp;&nbsp;mumukṣuvyavahāroktivyākhyā satphaladāstv iyam || 1 ||<BR>
<BR>
<BR>
&nbsp;&nbsp;&nbsp;&nbsp;&nbsp;yacchaktyāveśavaśataḥ sāmarthyaṃ kāryagocaram | <BR>
&nbsp;&nbsp;&nbsp;&nbsp;&nbsp;bhāvānām astu yatno 'yaṃ tatkāryatvena niścitaḥ || 2 || <BR>
&nbsp;&nbsp;&nbsp;&nbsp;&nbsp;svātmalābhamahodāraphalayogyatvabhāvanaḥ | <BR>
&nbsp;&nbsp;&nbsp;&nbsp;&nbsp;mumukṣuvyavahāro  'yaṃ sphuratān mama mānase || 3 || <BR>
<BR>
iti śivam ||<BR>
<BR>
<BR>
&nbsp;&nbsp;&nbsp;&nbsp;&nbsp;<BR>
iti śrīkāśmīramaṇḍalāntarvartyārādhyapādamahāmāheśvaravaiḍūryakaṇṭhātmajaśrīmadavatārakaṇṭhaputraśrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇaṃ samāptam | iti śivam  ||<BR>
<BR>
<BR>
<BR>
<BR>
<BR>
</font></body></html>